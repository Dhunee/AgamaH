<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | क्षेमराज-विमर्शिनी</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/hinduism/branches/shaivaH/shiva-sUtrANi/kShemarAja-vimarshinI/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/hinduism/branches/shaivaH/shiva-sUtrANi/kShemarAja-vimarshinI/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="क्षेमराज-विमर्शिनी" />
<meta property="og:description" content="ॐ नमः सच्चिदानन्दात्मने
अथ शिवसूत्रविमर्शिनी ।
प्रथम उन्मेषः ।
रुद्रक्षेत्रज्ञवर्गः [रुद्रेति प्रमातृप्रमेयमयस्य जगतः
सृष्टिस्थितिसंहारकारिणो रुद्राः पतिरूपाः । क्षेत्रज्ञाः पशवो ब्रह्मादयः
।] समुदयति यतो यत्र विश्रान्तिमृच्छेद्
यत्तत्त्वं यस्य विश्वं स्फुरितमयमियद्यन्मयं विश्वमेतत् ।
स्वाच्छन्द्यानन्दवृन्दोच्छलदमृतमयानुत्तरस्पन्दतत्त्वं
[स्वाच्छन्द्येन स्वातन्त्र्येण यत् आनन्दवृन्दं सर्वशक्तिकारणभूता
अकारादि-क्षकारान्ता रश्मिकलाः शक्तिमात्रसमूहः उच्छलत् अतिशयेन
निर्गच्छत् यस्मात् इति बहुव्रीहिणा विमर्शरूपं विशेषणम् उक्त्वा
प्रकाशरूपविशेषणम् आह अमृतेति । एतादृशानन्दस्वभावश्च असौ
अनुत्तरः अनिर्वचनीयश्च असौ स्पन्दः कारणकारणम् आद्यः किञ्चिच्चलत्तात्मा
तत्त्वं स्वरूपं यस्य तत् चैतन्यं जयति ।] [स्पन्दकारिकार्थम्" />
<meta property="og:type" content="article" />
<meta property="og:url" content="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/" /><meta property="article:section" content="hinduism" />



<meta itemprop="name" content="क्षेमराज-विमर्शिनी">
<meta itemprop="description" content="ॐ नमः सच्चिदानन्दात्मने
अथ शिवसूत्रविमर्शिनी ।
प्रथम उन्मेषः ।
रुद्रक्षेत्रज्ञवर्गः [रुद्रेति प्रमातृप्रमेयमयस्य जगतः
सृष्टिस्थितिसंहारकारिणो रुद्राः पतिरूपाः । क्षेत्रज्ञाः पशवो ब्रह्मादयः
।] समुदयति यतो यत्र विश्रान्तिमृच्छेद्
यत्तत्त्वं यस्य विश्वं स्फुरितमयमियद्यन्मयं विश्वमेतत् ।
स्वाच्छन्द्यानन्दवृन्दोच्छलदमृतमयानुत्तरस्पन्दतत्त्वं
[स्वाच्छन्द्येन स्वातन्त्र्येण यत् आनन्दवृन्दं सर्वशक्तिकारणभूता
अकारादि-क्षकारान्ता रश्मिकलाः शक्तिमात्रसमूहः उच्छलत् अतिशयेन
निर्गच्छत् यस्मात् इति बहुव्रीहिणा विमर्शरूपं विशेषणम् उक्त्वा
प्रकाशरूपविशेषणम् आह अमृतेति । एतादृशानन्दस्वभावश्च असौ
अनुत्तरः अनिर्वचनीयश्च असौ स्पन्दः कारणकारणम् आद्यः किञ्चिच्चलत्तात्मा
तत्त्वं स्वरूपं यस्य तत् चैतन्यं जयति ।] [स्पन्दकारिकार्थम्">

<meta itemprop="wordCount" content="14432">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="क्षेमराज-विमर्शिनी"/>
<meta name="twitter:description" content="ॐ नमः सच्चिदानन्दात्मने
अथ शिवसूत्रविमर्शिनी ।
प्रथम उन्मेषः ।
रुद्रक्षेत्रज्ञवर्गः [रुद्रेति प्रमातृप्रमेयमयस्य जगतः
सृष्टिस्थितिसंहारकारिणो रुद्राः पतिरूपाः । क्षेत्रज्ञाः पशवो ब्रह्मादयः
।] समुदयति यतो यत्र विश्रान्तिमृच्छेद्
यत्तत्त्वं यस्य विश्वं स्फुरितमयमियद्यन्मयं विश्वमेतत् ।
स्वाच्छन्द्यानन्दवृन्दोच्छलदमृतमयानुत्तरस्पन्दतत्त्वं
[स्वाच्छन्द्येन स्वातन्त्र्येण यत् आनन्दवृन्दं सर्वशक्तिकारणभूता
अकारादि-क्षकारान्ता रश्मिकलाः शक्तिमात्रसमूहः उच्छलत् अतिशयेन
निर्गच्छत् यस्मात् इति बहुव्रीहिणा विमर्शरूपं विशेषणम् उक्त्वा
प्रकाशरूपविशेषणम् आह अमृतेति । एतादृशानन्दस्वभावश्च असौ
अनुत्तरः अनिर्वचनीयश्च असौ स्पन्दः कारणकारणम् आद्यः किञ्चिच्चलत्तात्मा
तत्त्वं स्वरूपं यस्य तत् चैतन्यं जयति ।] [स्पन्दकारिकार्थम्"/>

      
    

    <script src="/AgamaH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022hinduism\u0022],\u0022mainsections\u0022:[\u0022hinduism\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/AgamaH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/AgamaH\/hinduism\/branches\/shaivaH\/shiva-sUtrANi\/kShemarAja-vimarshinI\/".replace(basePath, "/");
    pageVars.pageParams = {};
    pageVars.pageSource = "hinduism\/branches\/shaivaH\/shiva-sUtrANi\/kShemarAja-vimarshinI.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/AgamaH/webpack_dist/main-bundle.js"></script>
    <script src="/AgamaH/webpack_dist/transliteration-bundle.js"></script>
    <script src="/AgamaH/non_webpack_js/disqus.js"></script>
    <script src="/AgamaH/webpack_dist/ui_lib-bundle.js"></script>
    <script src="/AgamaH/webpack_dist/search-bundle.js"></script>

    <link rel="stylesheet" href="/AgamaH/css/fonts.css">
    <link rel="stylesheet" href="/AgamaH/css/@fortawesome/fontawesome-free/css/solid.min.css">
    

    <link rel="stylesheet" href="/AgamaH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/" />
    <link rel="alternate" hreflang="sa-Deva" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/AgamaH/" class="btn col border">
            <i class="fas fa-gopuram ">आगमे विश्वासटिप्पन्यः <br/> क्षेमराज-विमर्शिनी</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="क्षेमराज-विमर्शिनी">क्षेमराज-विमर्शिनी</h1>
    
    <a id="editLink" class="btn btn-primary"  href="https://github.com/vishvAsa/AgamaH/edit/content/hinduism/branches/shaivaH/shiva-sUtrANi/kShemarAja-vimarshinI.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>ॐ नमः सच्चिदानन्दात्मने</p>
<p>अथ शिवसूत्रविमर्शिनी ।</p>
<p>प्रथम उन्मेषः ।</p>
<p>रुद्रक्षेत्रज्ञवर्गः [रुद्रेति प्रमातृप्रमेयमयस्य जगतः<br>
सृष्टिस्थितिसंहारकारिणो रुद्राः पतिरूपाः । क्षेत्रज्ञाः पशवो ब्रह्मादयः<br>
।] समुदयति यतो यत्र विश्रान्तिमृच्छेद्<br>
यत्तत्त्वं यस्य विश्वं स्फुरितमयमियद्यन्मयं विश्वमेतत् ।<br>
स्वाच्छन्द्यानन्दवृन्दोच्छलदमृतमयानुत्तरस्पन्दतत्त्वं</p>
<p>[स्वाच्छन्द्येन स्वातन्त्र्येण यत् आनन्दवृन्दं सर्वशक्तिकारणभूता<br>
अकारादि-क्षकारान्ता रश्मिकलाः शक्तिमात्रसमूहः उच्छलत् अतिशयेन<br>
निर्गच्छत् यस्मात् इति बहुव्रीहिणा विमर्शरूपं विशेषणम् उक्त्वा<br>
प्रकाशरूपविशेषणम् आह अमृतेति । एतादृशानन्दस्वभावश्च असौ<br>
अनुत्तरः अनिर्वचनीयश्च असौ स्पन्दः कारणकारणम् आद्यः किञ्चिच्चलत्तात्मा<br>
तत्त्वं स्वरूपं यस्य तत् चैतन्यं जयति ।] [स्पन्दकारिकार्थम्<br>
अवलम्ब्य एतत् निरूपितम् इति व्यज्यते ।]</p>
<p>चैतन्यं शाङ्करं तज्जयति यदखिलं द्वैतभासाद्वयात्म</p>
<p>[वस्तुत इति शेषः ।] ॥</p>
<p>आसमञ्जस्यमालोच्य वृत्तीनामिह [शिवसूत्रवृत्तिरिति ग्रन्थान्तरमस्ति ।<br>
] तत्त्वतः ।<br>
शिवसूत्रं व्याकरोमि गुर्वाम्नायविगानतः</p>
<p>[गुरोर्वचनस्य विशेषण गानं विगानं तस्मात् । अथवा विरुद्धत्वेन<br>
गानं ज्ञानं विगानं । निन्दा वा विगानं वचनीयत्वम् इति कोशात् । तस्मादेव<br>
आसमञ्जस्यम् इति सम्बन्धः । अत एव अहम् एतत् व्याकरोमि । वचन इति वक्तव्ये<br>
आम्नायग्रहणं प्रामाण्यार्थम् ।] ॥</p>
<p>प्। २)</p>
<p>इह कश्चित्</p>
<p>[कश्चिदिति महेश्वरानुग्रहविशेषप्राप्तमहद्दशाकः अत एव अपूर्वः ।<br>
]</p>
<p>शक्तिपातवशोन्मिषन्माहेश्वरभक्त्यतिशयात्<br>
अनङ्गीकृताधरदर्शनस्थ-नाग[नागबोधी बौद्धाचार्यः ।<br>
]-बोध्यादि-सिद्धादेशनः शिवाराधनपरः पारमेश्वर##-<br>
]सत्सम्प्रदाय-पवित्रितहृदयः श्रीमहादेवगिरौ महामाहेश्वरः<br>
[ईशस्य ऐक्येन विमर्शनात् महान्] श्रीमान् वसुगुप्तनामा गुरुरभवत्<br>
।</p>
<p>कदाचिच्च असौ द्वैतदर्शनाधिवासितप्राये जीवलोके रहस्यसम्प्रदायो</p>
<p>[सम्प्रदायो हि परम्परोपदेशः सोऽपि कर्णात्कर्णन्यायेन अत एव मा<br>
विच्छेदि ।]</p>
<p>मा विच्छेदि इत्याशयतः अनुजिघृक्षापरेण परमशिवेन स्वप्ने अनुगृह्य<br>
उन्मिषितप्रतिभः</p>
<p>[स्वप्ने उन्मिषितप्रतिभः कृत इत्यस्य अग्निमेण इति-शब्देन अन्वयः ।<br>
]</p>
<p>कृतः यथा अत्र महीभृति महति शिलातले रहस्यम् अस्ति तत् अधिगम्य<br>
अनुग्रहयोग्येषु प्रकाशय इति ।</p>
<p>प्। ३)</p>
<p>प्रबुद्धश्च असौ अन्विष्यन् तां महतीं शिलां करस्पर्शनमात्रपरिवर्तनतः<br>
संवादीकृतस्वप्नां [प्रमाणीकृतस्वप्नाम् ।] प्रत्यक्षीकृत्य<br>
इमानि शिवोपनिषत्सङ्ग्रहरूपाणि [शिवरहस्यागमशास्त्रसङ्ग्रहरूपाणि<br>
।] शिवसूत्राणि ततः समाससाद [तथा च वार्तिकम्</p>
<p>श्रीमन्महादेवगिरौ वसुगुप्तगुरोः पुरा ।<br>
सिद्धादेशात्प्रादुरासञ्शिवसूत्राणि तस्य हि ॥</p>
<p>इति ।] । एतानि च सम्यक् अधिगम्य भट्टश्रीकल्लटाद्येषु सच्छिष्येषु<br>
प्रकाशितवान् स्पन्दकारिकाभिश्च सङ्गृहीतवान् । तत्पारम्पर्य[तस्मात्<br>
वसुगुप्तात् गुरुपरम्परया यथायथं प्राप्तानि ।]-प्राप्तानि<br>
स्पन्दसूत्राणि अस्माभिः स्पन्दनिर्णये सम्यक् निर्णीतानि । शिवसूत्राणि तु<br>
निर्णीयन्ते ॥</p>
<p>तत्र प्रथमं नरेश्वरभेदवादि[नरा आत्मानः पृथक् ईश्वरश्च<br>
पृथक् इति वादिनां प्रातिपक्ष्येण वैपरीत्येन ।]-प्रातिपक्ष्येण<br>
चैतन्यपरमार्थतः शिव एव विश्वस्य आत्मा इति आदिशति-</p>
<p>प्। ४)</p>
<p>चैतन्यमात्मा [अत्र वार्तिकम्</p>
<p>चैतन्यमात्मनो रूपं सिद्धं ज्ञानक्रियात्मकम् ।<br>
तस्यानावृतरूपत्वाच्छिवत्वं केन वार्यते ॥ इति] ॥ १ ॥</p>
<p>इह अचेतितस्य [अचेतितस्य अप्रकाशितस्य । प्रकाशात् बाह्यं यत् तत् अवस्तु ।]<br>
कस्यापि सत्त्वाभावात् चितिक्रिया सर्वसामान्यरूपा [सर्वत्र अस्ति इत्यर्थः ।<br>
] इति चेतयते इति चेतनः सर्वज्ञानक्रियास्वतन्त्रः तस्य भावः चैतन्यं<br>
[चैतन्यं चितिः चेतन आत्मा इति राहोः शिर इतिवत् काल्पनिकम् वस्तुतः एकमेव<br>
सर्वम् । चितिक्रिया प्रकाशाभिमर्शः तस्य भावः स्वातन्त्र्यम् ।]<br>
सर्वज्ञानक्रियासम्बन्धमयं [चितिक्रियासम्बन्धमयम् । सम्बन्धस्य<br>
सम्बन्धिविश्रान्तस्य प्रतीतेः चितिक्रियासम्बन्धमयं चैतन्यमिति व्यञा<br>
निष्कृष्टम् ।] परिपूर्णं स्वातन्त्र्यम् उच्यते । तच्च परमशिवस्यैव<br>
भगवतः अस्ति अनाश्रितान्तानां [सकलादीनां शिवतत्त्वान्तानां नास्ति तत् ।<br>
शिवतत्त्वमपि वस्तुतः ततो न्यूनं सृज्यमानम् अनाश्रितसञ्ज्ञम्<br>
अच्छेद्याक्लेद्याशोष्यादिधर्मकम् ।] तत्परतन्त्रवृत्तित्वात् । स च यद्यपि<br>
नित्यत्व-व्यापकत्वामूर्तत्वाद्यनन्तधर्मात्मा तथापि नित्यत्वादीनाम्<br>
अन्यत्रापि [आकाशपरमाण्वादौ ।]</p>
<p>प्। ५)</p>
<p>सम्भाव्यत्वात् अन्यासम्भविनः स्वातन्त्र्यस्यैव उद्धुरीकारप्रदर्शनमिदम् ।<br>
इत्थं धर्मान्तरप्रतिक्षेपतश्च चैतन्यमिति भावप्रत्ययेन दर्शितम्<br>
[इत्थमिति स्वातन्त्र्यस्य उद्धुरीकारप्रदर्शनतः । तथा च<br>
आचार्याभिनवगुप्तपादाः</p>
<p>चैतन्यमिति भावान्तः शब्दः स्वातन्त्र्यमात्रकम् ।<br>
अनाक्षिप्तविशेषं सद् आह सूत्रे पुरातने ॥ इति ।</p>
<p>मात्रशब्दस्य अर्थमाह अनाक्षिप्तेति । भावप्रत्ययान्तो हि शब्दः<br>
सहचारिधर्मान्तरनिवृत्तिमेव ब्रूते । यदाहुः</p>
<p>धर्मान्तरप्रतिक्षेपाप्रतिक्षेपौ तयोर्द्वयोः ॥<br>
सङ्केतभेदस्य पदं ज्ञातृवाञ्छानुरोधतः ।<br>
भेदोऽयमेव सर्वत्र द्रव्यभावाभिधायिनोः ॥</p>
<p>इति ।</p>
<p>चितिः प्रत्यवमर्शात्मा …</p>
<p>इति श्रीप्रत्यभिज्ञायाम् । चेतयते इत्यत्र या चितिः चितिक्रिया तस्याः प्रत्यवमर्शः<br>
स्वात्मचमत्कारलक्षणः आत्मा स्वभावः । तथा हि घटेन स्वात्मनि न<br>
चमत्क्रियते स्वात्मा न परामृश्यते न स्वात्मनि तेन प्रकाश्यते न<br>
अपरिच्छिन्नतया भास्यते ततो न चेत्यते इत्युच्यते । चैत्रेण तु स्वात्मनि अहमिति<br>
संरम्भोद्योगोल्लास-विभूतियोगात् चमत्क्रियते स्वात्मा परामृश्यते<br>
स्वात्मन्येव प्रकाश्यते इदम् इति यः परिच्छेदः<br>
एतावद्रूपतयातद्विलक्षणीभावेन नील-पीत-सुख-दुःख##-<br>
इत्युच्यते।] । तदेतत् [एतत् चैतन्यं स्वातन्त्र्यमेव आत्मा ।] आत्माः न<br>
पुनरन्यः कोऽपि भेदवाद्यभ्युपगतो</p>
<p>प्। ६)</p>
<p>भिन्नभिन्नस्वभावः । तस्य [तस्य भिन्नभिन्नस्वभावस्य ।] अचैतन्ये<br>
जडतया अनात्मत्वात् । चिदात्मत्वे भेदानुपपत्तेः चितो देशकालाकारैः<br>
चिद्व्यतिरेकात् अचेत्यमानत्वेन [अप्रकाश्यमानत्वेन ।] असद्भिः<br>
चेत्यमानत्वेन तु चिदात्मभिः [चिदव्यतिरेकात्तु न भिन्नभिन्नस्वभावैः ।<br>
] भेदस्य [कर्मणि षष्ठी । भेदस्य आधातुम् इत्यत्र भेदं कर्तुम्<br>
इत्यर्थः ।] आधातुम् अशक्यत्वात् चिन्मात्रत्वे तु आत्मनां स्वभावभेदस्य<br>
अघटनात् वक्ष्यमाणनीत्या [मलस्थितेर्दृश्यत्वात् भेदशङ्कायां<br>
प्राप्तायां तस्य अव्यतिरिक्तत्वेन वक्ष्यमाणत्वात् न भेदावस्थितिः इत्यर्थः ।<br>
] अव्यतिरिक्तमलसम्बन्धयोगेनापि भेदस्य अनुपपत्तेः प्राक् [मुक्तेः<br>
प्राक् ।] मलस्य सत्त्वेऽपि मुक्तिदशायां तदुपशमनात् नानात्मवादस्य<br>
वक्तुम् अशकत्वात् मलसंस्कारसम्भवे [मलशान्तावपि ।] वा<br>
अनादिशिवात् कथञ्चित् अपकर्षे [न्यूनतायां वा । मुक्तिदशायां<br>
मलसंस्कारसम्भवो वा ईदृशी न्यूनता या भवितुं नार्हति । तदङ्गीकारे<br>
मुक्तिरेव न स्यात् किन्तु संसार एव इत्यर्थः ।] वा मुक्तशिवाः संसारिण एव<br>
स्युरिति । यथोक्तम्</p>
<p>चैतन्यमेक एवात्मा …</p>
<p>प्। ७)</p>
<p>इति नानात्मवादस्य अनुपपत्तिः सूचिता [आत्मनां भेदो नास्ति इति कथितम् ।<br>
] ।</p>
<p>अथ च आत्मा [लौकिकाः शरीरं चार्वाकाश्च वैदिकाः प्राणम् योगाचारा<br>
बौद्धाश्च बुद्धिम् माध्यमिकाः शून्यम् आत्मानम् अभ्युपगच्छन्ति । तेषां<br>
मतनिराकरणाय अथेति प्रश्नपूर्वकम् उपदिशति ।] क इति जिज्ञासून्<br>
उपदेश्यान् प्रति बोधयितुं न शरीर-प्राण-बुद्धि-शून्यानि<br>
लौकिक-चार्वाक-वैदिक-योगाचार-माध्यमिकाद्यभ्युपगतानि<br>
आत्मा अपि तु यथोक्तं चैतन्यमेव [आत्मा इति शेषः ।] । तस्यैव शरीरादि<br>
[शरीरादयश्च प्रकाशमानत्वेनैव गृहीताः ।]<br>
कल्पितप्रमातृपदेऽपि अकल्पिताहंविमर्शमय-सत्यप्रमातृत्वेन<br>
स्फुरणात् । तदुक्तं श्रीमृत्युजिद्भट्टारके</p>
<p>परमात्मस्वरूपं तु सर्वोपाधिविवर्जितम् ।<br>
चैतन्यमात्मनो [देहादिमतः । योगवासिष्ठेऽपि</p>
<p>यद्यज्ज्ञेयमिदं तत्त्वं सन्त्यज्य युक्तिभिः ।<br>
प्रप्यावशिष्टं चिन्मात्रं सोऽस्म् सोऽस्मीति भावय ॥</p>
<p>अष्टावक्रोक्तौ च</p>
<p>प्रकाशो मे निजं रूपं नातिरिक्तोऽस्म्यहं तः ।<br>
यदा प्रकाशते विश्वं तदाहं भास एव हि ॥] रूपं सर्वशास्त्रेषु<br>
पठ्यते ॥</p>
<p>इति । श्रीविज्ञानभैरवेऽपि</p>
<p>प्। ८)</p>
<p>चिद्धर्मा [चिद्धर्मा आत्मा । विशेषः भेदः ।] सर्वदेहेषु विशेषो<br>
नास्ति कुत्रचित् ।<br>
अतश्च तन्मयं सर्वं भावयन् भवजिज्जनः ॥</p>
<p>इति । एतदेव</p>
<p>यतः करणवर्गोऽयं … ।</p>
<p>इति कारिकाद्वयेन सङ्गृह्य उपदेश्यान् प्रति साभिज्ञानं [इयमेव चित्<br>
सर्वदेहेषु स्फुरतीति साभिज्ञानम् ।] गुरुणा उपदिष्टं श्रीस्पन्दे ।</p>
<p>किम्च यदेतत् चैतन्यम् उक्तं स एव आत्मा स्वभावः विशेषाचोदनात् [अस्यैव<br>
आत्मा इति विशेषो न चोदितः (अस्यैव आत्मा इति विशेषाचोदनात् विश्वस्य इति<br>
कथ्यते) ।] भावाभावरूपस्य विश्वस्य जगतः । नहि अचेत्यमानः<br>
[अचेत्यमान इति स्वभाव इत्यनेन सम्बध्यते । अचेत्यमानः<br>
अप्रकाश्यमानः । अविमृष्टं हि यत् तत् आस्तु इति ]] कोऽपि कस्यापि<br>
कदाचिदपि स्वभावो भवति । चेत्यमानस्तु स्वप्रकाशचिदेकीभूतत्वात्<br>
चैतन्यात्मैव [चैतन्यस्वभाव एव स्वभावः ।] । तदुक्तं<br>
श्रीमदुच्छुष्मभैरवे</p>
<p>यावन्न वेदका एते तावद्वेद्याः कथं प्रिये ।<br>
वेदकं वेद्यमेकं तु तत्त्वं नास्त्यशुचिस्ततः [ततः तस्मादेव हेतोः ।<br>
] ॥</p>
<p>इति । एतदेव</p>
<p>प्। ९)</p>
<p>यस्मात्सर्वमयो जीवः … ।</p>
<p>इति कारिकाद्वयेन सङ्गृहीतम् ।</p>
<p>यतः चैतन्यं विश्वस्य स्वभावः तत एव तत्साधनाय प्रमाणादि वराकम्<br>
अनुपयुक्तम् [अनुपयुक्तमिति</p>
<p>प्रकाशो नाम यश्चायं सर्वत्रैव प्रकाशते ।<br>
अनपह्नवनीयत्वात्किं तस्मिन्मानकल्पनैः ॥</p>
<p>इत्यभिनवगुप्तपादैस्तन्त्रालोके प्रमाणानुपपत्तेराम्नातत्वात् ।] तस्यापि<br>
[प्रमाणवराकस्यापि</p>
<p>प्रमाणान्यपि वस्तूनां जीवितं यानि तन्वते ।<br>
तेषामपि परो जीवः स एव परमेश्वरः ॥</p>
<p>इत्यभिनवगुप्तपादैश्चैतन्याधीनैव सिद्धिर्निर्दिष्टास्ति ।]<br>
स्वप्रकाशचैतन्याधीनसिद्धिकत्वात् चैतन्यस्य च प्रोक्तयुक्त्या केनापि आवरीतुम्<br>
अशक्यत्वात् सदा प्रकाशमानत्वात् । यदुक्तं श्रीत्रिकहृदये</p>
<p>स्वपदा स्वशिरश्छायां यद्वल्लङ्घितुमीहते ।<br>
पादोद्देशे शिरो न स्यात्तथेयं बैन्दवी कला ॥</p>
<p>इति । यो लङ्घितुम् ईहते तस्य यथा पादोद्देशे शिरो न स्यात् तथा इयमिति अत्र<br>
सम्बन्धः । अनेनैव आशयेन स्पन्दे</p>
<p>प्। १०)</p>
<p>यत्र स्थितम् … ।</p>
<p>इत्यादि उपक्रम्य</p>
<p>… तदस्ति परमार्थतः ॥</p>
<p>इत्यन्तेन महता ग्रन्थेन शङ्करात्मक-स्पन्द-तत्त्वरूपं चैतन्यं<br>
सर्वदा स्वप्रकाशं परमार्थसत् अस्ति इति प्रमाणीकृतम् ॥ १ ॥</p>
<p>यदि जीवजडात्मनो विश्वस्य परमशिवरूपं चैतन्यमेव स्वभावः तत् कथम्<br>
अयं बन्ध इत्याशङ्काशान्तये संहितया इतरथा [परः सन्निकर्षः<br>
संहिता इति श्लिष्टसन्धिकारेण चैतन्यमात्माज्ञानं बन्धः<br>
इत्यकारप्रश्लेषपाठेन एकं सूत्रम् । इतरथेति पृथक् सूत्रद्वयेन<br>
अकाराप्रश्लेषात् संह्ताया अभावात् इत्यारोहावरोहक्रमेण अत्र ज्ञानम् आत्मनि<br>
अनात्माभिमानलक्षणम् अनात्मनि आत्माभिमानलक्षणं च मलम्<br>
वियुक्तसंयुक्तपाठतया दर्शितम् । तथा च आचार्याभिनवगुप्तपादाः</p>
<p>चैतन्यमात्मा ज्ञानं च बन्ध इत्यत्र सूत्रयोः ।<br>
संश्लेषेतरय्गोआभ्यामयमर्थः प्रदर्शितः ॥</p>
<p>चैतन्यमिति भावान्तः शब्दः स्वातन्त्र्यमात्रकम् ।<br>
अनाक्षिप्तविशेषं सद् आह सूत्रे पुरातने ॥</p>
<p>द्वितीयेन तु सूत्रेण क्रियां वा करणं च वा ।<br>
ब्रुवता तस्य चिन्मात्ररूपस्य द्वैतमुच्यते ॥</p>
<p>द्वैतप्रथा तदज्ञानं तुच्छत्वाद्बन्ध उच्यते ।<br>
तत एव समुच्छेद्यमित्यावृत्त्या निरूपितम् ॥</p>
<p>इति ।] च अकारप्रश्लेषाप्रश्लेषपाठतः सूत्रम् आह -</p>
<p>प्। ११)</p>
<p>ज्ञानं बन्धः ॥ २ ॥</p>
<p>इह उक्तयुक्त्या चित्प्रकाशव्यतिरिक्तं न किञ्चिद् उपपद्यत इति [इयमुक्तिः<br>
सिद्धान्तिवादानुसारेण भेदवादिनः ।] मलस्यापि का सत्ता कीदृग् वा<br>
तन्निरोधकत्वं [मलावारकत्वं मलाच्छादकत्वं चित्स्वरूपस्य ।]<br>
स्यादिति भेदवादोक्तप्रक्रियापरिहारेण<br>
[भेदवादेनोक्तसिद्धान्तानुसारमेव या उक्ता चोद्यप्रक्रिया तत्परिहारेण<br>
सिद्धान्ती वक्ति ।]</p>
<p>मलमज्ञानमिच्छन्ति [मलमिति अज्ञानं तिमिरं<br>
पारमेश्वरस्वातन्त्र्यमात्रसमुल्लसितस्वरूपगोपनासतत्त्वम्<br>
आत्मानात्मनोरन्यथाभिमानस्वभावमपूर्णं ज्ञानं तदाणवं मलम्<br>
संसारेति संसारस्य भिन्नवेद्यप्रथात्रैव मायाख्यं … इत्याद्युक्त<br>
स्वरूपस्य मायीयस्य मलस्य संसारकारणं कर्म संसाराङ्कुर उच्यते इति<br>
नीत्या अङ्कुरः कारणं कार्ममलं तस्य कारणम् । मायीयस्य कार्ममलं<br>
तस्य चाणवं कारणमिति भावः । अज्ञानस्य पौरुषबौद्धात्मकत्वेन<br>
द्वैविध्येऽपि इह पौरुषमेव विवक्षितं नान्यदिति संसाराङ्कुरकारणमिति<br>
विशेषणेन सूचितम् । तथा चाचार्याभिनवगुप्तपादाः</p>
<p>विशेषणेन बुद्धिस्थे संसारोत्तरकालिके ।<br>
सम्भावनां निरस्यैतदभावे मोक्षमब्रवीत् ॥ इति ।]<br>
संसाराङ्कुरकारणम् ॥</p>
<p>इति ।</p>
<p>अज्ञानाद्बध्यते लोकस्ततः सृष्टिश्च संहृतिः ॥</p>
<p>इति श्रीमालिनीविजय-श्रीसर्वाचारोक्तस्थित्या</p>
<p>प्। १२)</p>
<p>यः परमेश्वरेण स्वस्वातन्त्र्यशक्त्याभासितस्वरूपगोपनारूपया<br>
महामायाशक्त्या [महामायाशक्त्येति मायोपरि महामाया<br>
इत्याम्नायनीत्या माया शिवतत्त्वमेकं परित्यज्य सर्वत्र कृतव्याप्तिः अन्यथा<br>
मायोपरि वर्तमानत्वात्कथमवस्थाभेदः स्यादिति भट्टोत्पलमतम् ।]<br>
स्वात्मन्याकाश[स्वात्मन आकाशसाम्यं स्वच्छत्वात्<br>
मायामेघावृत्यसङ्कोचात् ।]कल्पेऽनाश्रितात्[शिवतत्त्वात् ।<br>
]प्रभृति मायाप्रमात्रन्तं सङ्कोचोऽवभासितः स एव<br>
शिवाभेदाख्यात्यात्मका[शिवाभेदस्य अख्यातिरप्रथनं<br>
स्वातन्त्र्यहानिरूपम् ।]##-<br>
बन्धः । यथा च व्यतिरिक्तस्य मलस्यानुपपन्नत्वं तथा अस्माभिः<br>
श्रीस्वच्छन्दोद्द्योते पञ्चमपटलान्ते दीक्षाविचारे वितत्य दर्शितम् । एष च<br>
सूत्रार्थः</p>
<p>निजाशुद्द्यासमर्थस्य … ।</p>
<p>इति कारिकाभागेन सङ्गृहीतः । एवमात्मनि [एवमिति उक्तप्रकारेण आत्मनि<br>
परमात्मनि ।] अनात्मताभिमानरूपाख्याति[स्वातन्त्र्यहानिर्बोधस्य…<br>
इत्यनेन स्वरूपगोपना विज्ञानाकलेषु प्रत्यभिज्ञायामुक्ता ।]##-</p>
<p>प्। १३)</p>
<p>ज्ञानं न केवलं बन्धो यावद् अनात्मनि शरीरादौ आत्मताभिमानात्मकम्<br>
अज्ञानमूलं [स्वातन्त्र्याभिमाने च स्वातन्त्र्यस्याप्यबोधता इत्येवं<br>
रूपम् ।] ज्ञानमपि बन्ध एव । एतच्च</p>
<p>परामृतरसापाय… ।</p>
<p>इति कारिकया सङ्गृहीतम् ।</p>
<p>एवं चैतन्यशब्देनोक्तं यत्किञ्चित् स्वातन्त्र्यात्मकं रूपं तत्र चिदात्मन्यपि<br>
स्वातन्त्र्याप्रथात्मविज्ञानाकलवद् अपूर्णम्मन्यतामात्रात्मना रूपेण<br>
स्वातन्त्र्येऽपि देहादौ [देहादौ यत्स्वातन्त्र्यं तत्र ।] अबोधरूपेण<br>
अनात्मन्यात्मताभिमानात्मना रूपेण द्विप्रकारमाणवमलम् अनेन सूत्रेण<br>
सूत्रितम् । तदुक्तं श्रीप्रत्यभिज्ञायाम् ।</p>
<p>स्वातन्त्र्यहानिर्बोधस्य स्वातन्त्र्यस्याप्यबोधता ।<br>
द्विधाणवं मलमिदं स्वस्वरूपापहानितः ॥</p>
<p>इति ॥ २ ॥</p>
<p>किम् ईदृगाणवमलात्मैव बन्धः ? न इत्याह -</p>
<p>योनिवर्गः [योनिवर्गः मायामलम् कला कार्ममलम् ।] कलाशरीरम् ॥<br>
३ ॥</p>
<p>प्। १४)</p>
<p>बन्ध इत्यनुवर्तते योऽयं योनेर्विश्वकारणस्य मायायाः सम्बन्धी वर्गः<br>
साक्षात् पारम्पर्येण च तद्धेतुको देहभुवनाद्यारम्भी<br>
किञ्चित्कर्तृताद्यात्मककलादिक्षित्यन्तस्तत्त्वसमूहः तद्रूपं [स एव<br>
मायामूल इति मलबन्धः ।] मायीयम् तथा कलयति [कलयति<br>
स्वरूपमावेशयति ।] स्वस्वरूपावेशेन तत्तद् वस्तु परिच्छिनत्तीति कला<br>
[वस्तुनि वा तत्र तत्र प्रमातरि स्वकलनमेव कला ।] व्यापारः शरीरं<br>
स्वरूपं यस्य तत् कलाशरीरं कार्मं मलमपि बन्ध इत्यर्थः । एतदपि</p>
<p>निजाशुद्ध्यासमर्थस्य कर्तव्येष्वभिलाषिणः ।</p>
<p>इत्यनेनैव सङ्गृहीतम् । यथा चैतत् तथा अस्मदीयात्<br>
स्पन्दनिर्णयादवबोद्धव्यम् । एषां च कलादीनां [तत्त्वानाम् आदिना<br>
विद्याकालरागनियत्यादीनि गृह्यन्ते ।] किञ्चित्कर्तृत्वादिलक्षणं<br>
स्वरूपमाणवमलाभित्तिलग्नं [वस्तुतः<br>
आणवमेवेतरयोर्मलयोर्मूलभूतमित्यर्थः ।] पुंसामावरकतया<br>
मलत्वेन [कलादीनि तत्त्वानि च मलान्येवेत्याशयः ।] सिद्धमेव ।<br>
यदुक्तं श्रीमत्स्वच्छन्दे</p>
<p>प्। १५)</p>
<p>मलप्रध्वस्तचैतन्यं [स्वातन्त्र्यहानिर्बोधस्य<br>
इत्याद्युक्तलक्षणेनाणवमलेनैव प्रथमं चैतन्यसङ्कोचः सञ्जायते ।]<br>
कलाविद्यासमाश्रितम् ।<br>
रागेण रञ्जितात्मानं कालेन कलितं [कलितं परिच्छिन्नम् । यमितं<br>
नियमितम् । पुम्भावेन पुरुषतत्त्वेन । गुणेति गुणत्रयविभागेन । बुद्धिकर्मेति<br>
बुद्धीन्द्रियैः कर्मेन्द्रियैश्च । तन्मात्रैः शब्दादिभिः । स्थूलभूतकैः<br>
क्षित्यन्तैः ।] तथा ॥</p>
<p>नियत्या यमितं भूयः पुम्भावेनोपबृंहितम् ।<br>
प्रधानाशयसम्पन्नं गुणत्रयसमन्वितम् ॥</p>
<p>बुद्धितत्त्वसमासीनमहङ्कारसमावृतम् ।<br>
मनसा बुद्धिकर्माक्षैस्तन्मात्रैः स्थूलभूतकैः ॥</p>
<p>इति । कार्म[इयत्पर्यन्तमाणवमायीयमलद्वयमेव प्रोक्तं<br>
भवतीत्याशयेनाह कार्मेति यतः गोपितस्वमहिम्नोऽस्य<br>
सम्मोहाद्विस्मृतात्मनः ।</p>
<p>यः सङ्कोचः स एवास्य आणवो मल उच्यते ॥<br>
ततः षट्कञ्चुकव्याप्तिविलोपितनिजस्थितेः ।<br>
भूतदेहे स्थितिर्यासौ मायीयो मल उच्यते ॥</p>
<p>यदन्तःकरणाधीनारब्धिकर्मेन्द्रियादिभिः ।<br>
बहिर्व्याप्रियते कार्मं मलमेतस्य तन्मतम् ॥</p>
<p>इत्यध्यात्मनये ।]मलस्याप्यावरकत्वं [ज्योतिष्टोमयाज्यहं<br>
स्वर्गगन्ता अशुभकारी नरकगन्ता इति द्विरूपं कार्ममावरकमेव ।]<br>
श्रीमालिनीविजये प्रदर्शितम्</p>
<p>धर्माधर्मात्मकं कर्म सुखदुःखादिलक्षणम् ।</p>
<p>इति । तदेतत् मायीयं कार्मं च मलम्</p>
<p>प्। १६)</p>
<p>भिन्नवेद्यप्रथात्रैव [अत्र आणवे ।] मायाख्यं जन्मभोगदम् ।<br>
कर्तर्यबोधे कार्मं च … ॥</p>
<p>इति श्रीप्रत्यभिज्ञायाम् आणवमलभित्तिकं सङ्कुचितविशिष्टज्ञानतयैवोक्तम्<br>
[सर्वे मला हि सङ्कुचितविशिष्टज्ञानरूपा एव ।] ॥ ३ ॥</p>
<p>अथ कथमस्याज्ञानात्मकज्ञान-योनिवर्ग-कलाशरीररूपस्य<br>
त्रिविधस्य मलस्य बन्धकत्वमित्याह -</p>
<p>ज्ञानाधिष्ठानं मातृका ॥ ४ ॥</p>
<p>यदेतत् त्रिविधमलस्वरूपम् अपूर्णम्मन्यताभिन्नवेद्यप्रथा##-<br>
[अकारादिक्षकारान्तरूपा ।] अज्ञाता माता मातृका [अज्ञाता माता<br>
मातृका अज्ञाते कः प्रत्ययः । इयमेव बन्धयित्री ज्ञाता चेत् सिद्ध्युपपादिका ।<br>
] विश्वजननी तत्तत्सङ्कुचितवेद्याभासात्मनो ज्ञानस्य अपूर्णोऽस्मि<br>
[अपूर्णोऽस्मि इत्यादिना आणवमायीयकार्ममलान्युदाह्रियन्ते ।] क्षामः<br>
स्थूलो वास्मि अग्निष्टोमयाज्यस्मि<br>
इत्यादितत्तदविकल्पकसविकल्पकावभासपरामर्शमयस्य<br>
[स्थूलसूक्ष्मशब्दपरामर्शमयस्य ज्ञानस्य ।] तत्त-</p>
<p>प्। १७)</p>
<p>द्वाचकशब्दानुवेधद्वारेण [न सोऽस्ति प्रत्ययो लोके यः<br>
शब्दानुगमादृते । इति-स्थित्या शब्दसम्भिन्नमेव ज्ञानम् ।]<br>
शोक-स्मय-हर्ष-रागादिरूपतामादधाना</p>
<p>करन्ध्रचितिमध्यस्थ [के व्योम्नि चिद्गगने या चितिः तन्मध्यस्थाः<br>
चिच्छक्तिरूपा एव । वस्तुतः ब्रह्मपाश एव दुर्ग्रन्थिरभेद्यत्वात् । ब्राह्म्याद्या<br>
घोरतराः ।] ब्रह्मपाशावलम्बिकाः ।<br>
पीठेश्वर्यो महाघोरा मोहयन्ति मुहुर्मुहुः ॥</p>
<p>इति श्रीतिमिरोद्घाटप्रोक्तनीत्या वर्ग[वर्गाः अष्टौ कला निवृत्त्यादयः ।<br>
आदिना षडध्वानः ।]##-<br>
श्रीसर्ववीराद्यागमप्रसिद्धलिपिक्रमसन्निवेशोत्थापिका अम्बा-ज्येष्ठा##-<br>
मातृकाशक्तिरित्यर्थः ।] शक्तिरधिष्ठात्री तदधिष्ठानादेव हि<br>
अन्तरऽभेदानुसन्धिवन्ध्यत्वात् [अन्तः पूर्णाहन्तायां<br>
योऽभेदानुसन्धिश्चिदभेदपरामर्शस्तच्छून्यत्वात् ।] क्षणमपि<br>
अलब्धविश्रान्तीनि बहिर्मुखान्येव ज्ञानानि इति युक्तैव एषां [ज्ञानानाम् ।<br>
] बन्धकत्वोक्तिः । एतच्च</p>
<p>प्। १८)</p>
<p>शब्दराशिसमुत्थस्य … ।</p>
<p>इति कारिकया</p>
<p>स्वरूपावरणे चास्य शक्तयः सततोत्थिताः ।</p>
<p>इति च कारिकया सङ्गृहीतम् ॥ ४ ॥</p>
<p>अथ एतद्बन्धप्रशमोपायमुपेयविश्रान्तिसतत्त्वमादिशति [सतत्त्वं<br>
सपरमार्थम् ।] -</p>
<p>उद्यमो भैरवः ॥ ५ ॥</p>
<p>योऽयं प्रसरद्रूपाया [विश्वमयः प्रसरः विश्वोत्तीर्णश्च संविदः<br>
इत्यनेन अनुत्तररूपस्य योऽयं विमर्श आनन्दरूपः स उन्मेषः स्वरूपविकास<br>
इत्येवं-रूपो विमर्शः ।] विमर्शमय्याः संविदो झगिति<br>
उच्छलनात्मकपरप्रतिभोन्मज्जनरूप [शक्तिपातवशादाकस्मिकी<br>
स्फुरत्तात्मकस्वरूपप्रथा नवनवा ।] उद्यमः स एव<br>
सर्वशक्तिसामरस्येन [समरसतापादनेन क्रोडीकारेणैकात्म्येन<br>
मयूराण्डरसवत् ।] अशेषविश्वभरितत्वात्<br>
सकलकल्पनाकुलालङ्कवलनमयत्वाच्च [संस्कारशेषस्यापि ।] भैरवो<br>
[घृतमायुरितिवत् उद्यमस्य भैरवस्वरूपावभासहेतुत्वात् उद्यम एव<br>
भैरव इति । भैरव इति भरणवणवमनरूपः भीरुणामभयमिति व्युत्पत्त्या<br>
संसारिणामभयदः । भीर्भयं संसारत्रासः तया जनितो रव आक्रन्दः<br>
भीरवः ततो जातः तदाक्रन्दवतां स्फुरितः अस्यैव भीरवस्य<br>
संसारभयविमर्शनस्य अयं शक्तिपातवशेन उत्थापकः । भानि नक्षत्राणि<br>
ईरयतीति भीरः कालः तं वायन्तीति भीरवाः कालग्राससमाधिरसिका<br>
योगिनस्तेषामयमित्यान्तरः स्वभावः । भिये पशुजनत्रासाय रवः<br>
शब्दराशिसमुत्थाकारादिकलाविमर्शो यासां खेचर्यादिसंविद्देवीनां ता<br>
भीरवः तासामयं स्वामी भैरवः । तथा भैरवो भीषणः<br>
संसारवृत्तविघटनपर एवमागमेषु निरुक्तत्वात् श्रीबृहस्पतिपादैः<br>
शिवतनावन्वर्थव्याख्यातस्वरूपत्वाच्च ।]<br>
भैरवात्मकस्वस्वरूपाभिव्यक्तिहे-</p>
<p>प्। १९)</p>
<p>तुत्वात् भक्तिभाजाम् अन्तर्मुखैतत्तत्त्वावधानधनानां जायते इत्युपदिष्टं<br>
भवति । उक्तं च श्रीमालिनीविजये</p>
<p>अकिञ्चिच्चिन्तकस्यैव [यदाहुराचार्याभिनवगुप्तपादाः</p>
<p>अकिञ्चिच्चिन्तकस्येति विकल्पानुपयोगिता ।<br>
तथा च झटिति ज्ञेयसमापत्तिर्निरूप्यते ॥</p>
<p>स कथं भवतीत्याह गुरुणातिगरीयसा ।<br>
ज्ञेयाभिमुखबोधेन द्राक्प्ररूढत्वशालिना ॥</p>
<p>तृतीयार्थे तसि व्याख्या वा वैयधिकरण्यतः ।<br>
आवेशश्चास्वतन्त्रस्य स्वतद्रूपनिमज्जनात् ॥</p>
<p>परतद्रूपता शम्भोराद्या शक्यविभागिनः ।<br>
तेनायमत्र वाक्यार्थो विज्ञेयं प्रोन्मिषत्स्वयम् ॥</p>
<p>न विना निश्चयेन द्राङ् मातृदर्पणबिम्बितम् ।<br>
मातारमधरीकुर्वन् स्वां विभूतिं प्रदर्शयन् ।<br>
आस्ते हृदयनैर्मल्यातिशये तारतम्यतः ॥ इति ।] गुरुणा प्रतिबोधतः ।<br>
जायते यः समावेशः शाम्भवोऽसावुदीरितः ॥</p>
<p>इति । अत्र हि गुरुणा प्रतिबोधतः इत्यत्र</p>
<p>प्। २०)</p>
<p>गुरुतः स्वस्मात् प्रतिबोधतः इत्यस्यार्थो गुरुभिरादिष्टः । श्रीस्वच्छन्देऽपि<br>
उक्तम्</p>
<p>आत्मनो भैरवं रूपं भावयेद्यस्तु [भ्रमरकीटन्यायेन तन्मय एव<br>
परिशिष्यते इति ।] पूरुषः ।<br>
तस्य मन्त्राः प्रसिद्ध्यन्ति नित्ययुक्तस्य सुन्दरि ॥</p>
<p>इति । भावनं हि अत्र अन्तर्मुखोद्यन्तृतापदविमर्शनमेव<br>
[उद्यन्तुर्भावः उद्यन्तृता तस्य पदमुद्यमकर्तृत्वम् ।] । एतच्च</p>
<p>एकचिन्ताप्रसक्तस्य यतः स्यादपरोदयः ।<br>
उन्मेषः स तु विज्ञेयः स्वयं तमुपलक्षयेत् ॥</p>
<p>इत्यनेन सङ्गृहीतम् ॥ ५ ॥</p>
<p>एवं झगिति परप्रतिभोन्मेषावष्टम्भोपायिकां भैरवसमापत्तिम्<br>
अज्ञानबन्धप्रशमैकहेतुं प्रदर्श्य एतत्परामर्शप्रकर्षाद्<br>
[परप्रतिभाभ्यासदार्ढ्यात् ।] व्युत्थानमपि प्रशान्तभेदावभासं<br>
भवतीत्याह -</p>
<p>शक्तिचक्रसन्धाने विश्वसंहारः ॥ ६ ॥</p>
<p>योऽयं परप्रतिभोन्मज्जनात्मोद्यन्तृतास्वभावो भैरव उक्तः अस्यैव<br>
अन्तर्लक्ष्यबहिर्दृष्ट्यात्मतया निःशेषशक्तिचक्रक्रमाक्रमाक्रामिणी<br>
[क्रमः सृष्टिस्थितिसंहाराणामाभासविच्छेदनस्वभावः अक्रमः<br>
युगपत्तेषामवभासः तौ क्रमाक्रमावाक्रामतीति क्रमाक्रमाक्रामिणी ।<br>
यदुक्तं ज्ञानगर्भे</p>
<p>क्रमत्रयसमाश्रयव्यतिकरेण या सन्ततं<br>
क्रमत्रितयलङ्घनं विदधती विभात्युच्चकैः ।<br>
क्रमैकवपुरक्रमप्रक्र्टिरेव या शोभते<br>
करोमि हृदि तामहं भगवतीं परां संविदम् ॥</p>
<p>इति सृष्ट्यादिक्रमत्रयरूपतामवभासयन्त्यपि तदतिवर्तनेन परिस्फुरन्ती<br>
क्रमाक्रमवपुः परैव अनाख्या पारमेश्वरी संवित्परामृष्टा<br>
भवत्यत्रेत्यर्थः ।] अतिक्रा-</p>
<p>प्। २१)</p>
<p>न्तक्रमाक्रमातिरिक्तारिक्ततदुभयात्मतयापि [उभयात्मता<br>
कृशपूर्णरूपता ।] अभिधीयमानापि अनेतद्रूपा अनुत्तरा परा<br>
स्वातन्त्र्यशक्तिः काप्यस्ति । यया स्वभित्तौ मह्युल्लासात् प्रभृति<br>
परप्रमातृविश्रान्त्यन्तं श्रीमत्सृष्ट्यादिशक्तिचक्रस्फारणात्मा<br>
[सृष्ट्यादिशक्तिचक्रस्य पराशक्तिरूपत्वमेवास्तीत्यर्थः ।]<br>
क्रीडेयमादर्शिता । तस्यैतदाभासितस्य शक्तिचक्रस्य रहस्याम्नायाम्नातनीत्या<br>
यत्सन्धानं यथोचितक्रमविमर्शनं [प्रकाशविमर्शान्तर्गत एव<br>
क्रमो यत्र ।] तस्मिन् सतिः कालाग्न्यादेश्चरमकलान्तस्य विश्वस्य संहारो<br>
देहात्मतया बाह्यतया च अवस्थितस्यापि सतः परसंविदग्निसाद्भावो<br>
भवतीत्यर्थः । उक्तं च श्रीभर्गशिखायाम्</p>
<p>मृत्युं च कालं च कलाकलापं<br>
विकारजालं प्रतिपत्तिसात्म्यम् ।</p>
<p>प्। २२)</p>
<p>ऐकात्म्यनानात्म्यविकल्पजातं [भिन्नानामात्मनामैकात्म्यम् ।]<br>
तदा स सर्वं कवलीकरोति ॥</p>
<p>इति । श्रीमद्वीरावलावपि</p>
<p>यत्र सर्वे [सर्वे तत्त्वसञ्चयाः संस्कारशेषतयापि लीयन्ते इति । चितिं<br>
महाश्मशानम् ।] लयं यान्ति दह्यन्ते तत्त्वसञ्चयाः ।<br>
तां चितिं पश्य कायस्थां कालानलसमत्विषम् ॥</p>
<p>इति । श्रीमन्मालिनीविजयेऽपि</p>
<p>उच्चाररहितं वस्तु [वस्तु परावाग्रूपम् अत एवानुच्चारम् उच्चारास्पदं हि<br>
वैखरी । विचिन्तयन्निति शक्तिचक्रवेद्यप्रकाशसमनन्तरमेव झगिति विमृशन्<br>
तादृग्वेद्यविमर्शनमेव शाक्त उपाय इत्यर्थः ।] चेतसैव विचिन्तयन् ।<br>
यं समावेशमाप्नोति शाक्तः सोऽत्राभिधीयते ॥</p>
<p>इत्युक्त्या एतदेव भङ्ग्या निरूपितम् ।</p>
<p>एतच्च सद्गुरुचरणोपासनया [यथोक्तं केनापि</p>
<p>ज्ञेयत्वमप्युपगता हृदये न रोढुं<br>
शक्ताः प्रमूढमनसामुपदेशवाचः ।<br>
आर्द्रत्वमादधतिं किं नलिनीदलानां<br>
श्लिष्टा निरन्तरतयापि नभोऽम्बुधाराः ॥</p>
<p>इत्यतोऽयमुपायः सद्गुरूपासयैवाभिव्यक्तिमायातीत्यलमायासदायिना विस्तरेण<br>
।] अभिव्यक्तिमायातीति नाधिकमुन्मीलितम् [शक्तिचक्रानुसन्धानं<br>
नाधिक्येन प्रकाशितमिति भावः ।] ।</p>
<p>प्। २३)</p>
<p>एतदेव</p>
<p>यस्योन्मेषनिमेषाभ्यां … ।</p>
<p>इति</p>
<p>यदा त्वेकत्र संरूढः … ।</p>
<p>इति च प्रथमचरमश्लोकाभ्यां सङ्गृहीतम् ॥ ६ ॥</p>
<p>एवमुपसंहृतविश्वस्य न समाधिव्युत्थानभेदः कोऽपि इत्याह -</p>
<p>जाग्रत्स्वप्नसुषुप्तभेदे तुर्याभोगसम्भवः ॥ ७ ॥</p>
<p>समनन्तरनिरूपयिष्यमाणानां जाग्रत्स्वप्नसुषुप्तानां भेदे नानारूपे<br>
पृथक्त्वावभासे उद्यमो भैरवः (१-५) इति लक्षितस्य<br>
[लक्षणपर्यालोचितस्य ।] स्फुरत्तात्मनः सर्वदशानुस्यूतस्य तुर्यस्य<br>
य आभोगश्चमत्कारः तस्य सम्भवो नित्यमेव तुर्यचमत्कारमयत्वं<br>
प्रोक्तमहायोगयुक्तस्य भवतीत्यर्थः । केचित् सम्भव इत्यत्र<br>
[तुर्याभोगसंविदिति ।] संविदिति स्पष्टार्थं पठन्ति । एतच्च</p>
<p>यथेन्दुः [अवीचौ वासोऽस्तु शिवपदे वा न तस्य प्रकाशानन्दविच्छेदः<br>
तुर्याभोगमयत्वात् यथेन्दोस्तुच्छातुच्छजगदाह्लादनं सर्वत्र<br>
समतयाह्लादनात् जगदाह्लादनं च बाह्यचन्द्रवत्<br>
स्वरूपस्फूर्तिविभवात्मकं स्फुटमेवेतीयान् अर्थोऽत्र विवक्षितः ।]<br>
पुष्पसङ्काशः समन्तादवभासते ।<br>
आह्लादनसमूहेन जगदाह्लादयेत्क्षणात् ॥</p>
<p>प्। २४)</p>
<p>तद्वद्देवि महायोगी यदा पर्यटते महीम् ।<br>
ज्ञानेन्दुकिरणैः सर्वैर्जगच्चित्रं समस्तकम् ॥</p>
<p>आह्लादयेत्समन्तात्तदवीच्यादिशिवान्तकम् ।</p>
<p>इत्यादिना श्रीचन्द्रज्ञाने जागरादौ तुर्याभोगमयत्वं महायोगिनो दर्शितम् ।<br>
स्पन्दे तु</p>
<p>जागरादिविभेदेऽपि … ।</p>
<p>इति कारिकया सङ्गृहीतम् ॥ ७ ॥</p>
<p>एतज्जाग्रदादित्रयं सूत्रत्रयेण लक्षयति -</p>
<p>ज्ञानं जाग्रत् ॥ ८ ॥</p>
<p>स्वप्नो विकल्पाः ॥ ९ ॥</p>
<p>अविवेको मायासौषुप्तम् ॥ १० ॥</p>
<p>सर्वसाधारणार्थविषयं</p>
<p>[एकस्यैव घटस्य निर्विकल्पसविकल्पकतया प्रमितिविषयीभवनं<br>
जाग्रत्स्वप्नौ तत्रैव स्वरूपानभिज्ञानं सौषुप्तम् । अन्यत्र तु<br>
अक्षैर्योऽर्थग्रहः पुंसां तज्जाग्रदिति कथ्यते ।<br>
यत्तैर्विनार्थस्मरणं मनसा स्वप्नसञ्ज्ञितम् ।<br>
यत्रार्थस्मरणे न स्तस्तत्सौषुप्तमुदाहृतम् ॥<br>
इति ।]</p>
<p>बाह्येन्द्रियजं ज्ञानं लोकस्य जाग्रत् जागरावस्था । ये तु मनोमा-</p>
<p>प्। २५)</p>
<p>त्रजन्या असाधारणार्थविषया विकल्पाः स एव स्वप्नः स्वप्नावस्था तस्य<br>
एवं-विधविकल्पप्रधानत्वात् । यस्तु अविवेको विवेचनाभावोऽख्यातिः एतदेव<br>
मायारूपं मोहमयं सौषुप्तम् । सौषुप्तं लक्षयता प्रसङ्गात्<br>
उच्छेद्याया मायाया अपि स्वरूपमुक्तम् [मायास्वरूपं तु सर्वत्र<br>
मुख्यतया मोहमयत्वेन निरूपितम् ।] ।</p>
<p>इत्थमपि च ईदृशेनाप्यनेन लक्षणेन तिसृष्वपि जागरादिदशासु<br>
त्रैरूप्यमस्तीति दर्शितम् । तथा चात्र यद्यत् स्वप्नदशोचितं<br>
प्रथममविकल्पकं ज्ञानं सा जागरा । ये तु तत्र विकल्पाः स स्वप्नः ।<br>
तत्त्वाविवेचनं सौषुप्तम् । सौषुप्ते यद्यपि विकल्पा न सञ्चेत्यन्ते तथापि<br>
तत्प्रविविक्षायां [तत्र सौषुप्ते प्रवेष्टुमिच्छायाम् ।]<br>
तथोचितजाग्रज्ज्ञानमिव तदनन्तरं संस्कारकल्पविकल्परूपस्तदुचितः<br>
स्वप्नोऽप्यस्त्येव ।</p>
<p>किं च योग्यभिप्रायेण प्रथमं तत्तद्धारणारूपं [धारणा<br>
ज्ञानप्रवाहरूपाः अहं वायुरहं शून्य इत्यादिप्रत्ययरूपः प्रवाहः ।<br>
] ज्ञानं जाग्रत् ततः तत्प्रत्ययप्रवाहरूपा विकल्पाः</p>
<p>प्। २६)</p>
<p>स्वप्नः ग्राह्यग्राहकभेदासञ्चेतनरूपश्च समाधिः सौषुप्तम् इत्यप्यनया<br>
वचोयुक्त्या दर्शितम् । अत एव श्रीपूर्वशास्त्रे जागरादीनां<br>
परस्परानुवेधकृतो [जाग्रति त्रैरूप्यं स्वप्ने त्रैरूप्यं सौषुप्ते<br>
त्रैरूप्यमित्यनुवेधनम् । यथा जागरेऽपि जाग्रत्स्वप्नसुषुप्तानि एवं स्वप्नेऽपि<br>
जाग्रत्स्वप्नसुषुप्तानि सुषुप्ते च जाग्रत्स्वप्नसुषुप्तानि किन्तु<br>
सुषुप्तरूपमनतिक्रान्तानि तादृशानीत्यर्थः ।] योग्यभिप्रायेणापि</p>
<p>…ऽबुद्धं बुद्धमेव च ।<br>
प्रबुद्धं सुप्रबुद्धं च … ॥</p>
<p>इत्यादिना [अबुद्धमित्यादिना जाग्रत्स्वप्नसुषुप्ततुर्याणि कथ्यन्ते ।] भेदो<br>
निरूपितः ॥ ८ ॥ ९ ॥ १० ॥</p>
<p>एवं लोकयोग्यनुसारेण व्याख्याते जागरादित्रये<br>
शक्तिचक्रसन्धानाद्विश्वसंहारेण यस्य<br>
तुर्याभोगमयत्वमभेदव्याप्त्यात्मकं स्फुरति स तद्धाराधिरोहेण<br>
तुर्यातीतं पूर्वोक्तं चैतन्यमाविशन् -</p>
<p>त्रितयभोक्ता वीरेशः ॥ ११ ॥</p>
<p>एतज्जागरादित्रयं शक्तिचक्रानुसन्धानयुक्त्या तुर्यानन्दाच्छुरितं यः<br>
तत्परामर्शानुप्रवेशप्रकर्षाद्विगलितभेदसंस्कारमानन्दरसप्रवाहमय<br>
मेव पश्यति स त्रितयस्यास्य भोक्ता चमत्कर्ता ।</p>
<p>प्। २७)</p>
<p>तत एव</p>
<p>त्रिषु [त्रिषु धामसु जागरादिषु ग्राह्यग्राह्कयुगलं परामृशति यः स<br>
भोगनिरतोऽपि कर्मभिर्न लिप्यते जलस्थपद्मपत्रवदित्यर्थः ।] धामसु<br>
यद्भोग्यं भोक्ता यश्च प्रकीर्तितः ।<br>
वेदैतदुभयं यस्तु स भुञ्जानो न लिप्यते ॥</p>
<p>इति नीत्या निःसपत्नस्वात्मसाम्राज्योऽयं परमानन्दपरिपूर्णो<br>
भवभेदग्रसनप्रवणानां वीराणामिन्द्रियाणामीश्वरः स्वामी<br>
श्रीमन्थानभैरवसत्तानुप्रविष्टो [मथ्नाति तत्तद्वेद्यं स्वात्मान्तर्लीनं<br>
कृत्वा पिण्डीकृत्य उत्थापयतीति मन्थानाभिधानः स्वच्छन्दभैरवं<br>
इत्यर्थः ।] महाम्नायेषूच्यते । यस्तु एवं-विधो न भवति स<br>
जागराद्यवस्थाभिर्भुज्यमानो लौकिकः पशुरेव । योग्यपि इमां<br>
धारामनधिरूढो न वीरेश्वरः अपि तु मूढ एवेत्युक्तं [यदाहुः</p>
<p>विना स्वभावानुभवेन पुंसः<br>
कैवल्यमुत्क्रान्तिबलाद्यदि स्यात् ।<br>
अत्रापि पक्षे ननु मोक्षभाक्स<br>
उद्बन्धनं यत्कुरुते प्रमूढः ॥</p>
<p>तथा</p>
<p>विदेहा अपि बध्यन्ते प्रलये गुणवासिताः ।<br>
शरीरिणोऽपि मुच्यन्ते विशुद्धज्ञानसंश्रयात् ॥</p>
<p>ज्ञानगर्भेऽपि</p>
<p>मयि स्थितमिदं जगत् सकलमेव सर्वत्र वा<br>
स्थितोऽहमिति धारणाद्वितयभावनावेशतः ।<br>
जगत्त्रितयनाथतानतिचिरेण सम्प्राप्यते<br>
नृभिस्तव सपर्यया दलितकिल्विषोपप्लवैः ॥ इति] भवति ।</p>
<p>प्। २८)</p>
<p>एतच्च</p>
<p>योगी स्वच्छन्दयोगेन स्वच्छन्दगतिचारिणा<br>
[परतत्त्ववृत्त्यवस्थित्यात्मना स्वात्मप्रतिष्ठया स्वच्छन्दगत्या<br>
चरत्यवश्यं योऽयं परतत्त्वैक्यप्रतीतिमयत्वात् स्वच्छन्दशब्दवाच्यो<br>
महायोगः तेन श्रीस्वच्छन्दभैरवस्य पदे धाम्नि युक्तोऽभिनिविष्टः स्यात् स<br>
तत्साम्यमेति ।] ।<br>
स स्वच्छन्दपदे युक्तः स्वच्छन्दसमतां व्रजेत् ॥</p>
<p>इत्यादिना श्रीस्वच्छन्दादिशास्त्रेषु वितत्य दर्शितम् । स्पन्देऽपि</p>
<p>तस्योपलब्धिः [तस्य तत्त्वस्य उपलब्धिः ज्ञानम् सततं सर्वावस्थासु<br>
यदुक्तं ज्ञानगर्भे</p>
<p>बहिष्करणबुद्ध्यहङ्कृतिमनःसुषुम्नाश्रयाच्-<br>
चतुर्दशसु चण्डिके पथिषु येन येन व्रजेत् ।<br>
कला शिवनिकेतनं जननि तत्र सा तादृशी<br>
दशोदयति दुर्लभा जगति या सुरैरप्यहो ॥</p>
<p>इति । शिवनिकेतनं शिवस्य वेद्यस्य निकेतनमाश्रयः ।] सततं<br>
त्रिपदाव्यभिचारिणी [त्रिषु पदेषु जागरादिषु भोक्तृरूपेण न व्यभिचरतीति<br>
तुर्ये तु निर्भ्रान्तैव । उक्तं च</p>
<p>काप्यवस्था न ते सास्ति यस्यां संविन्न वर्तते ।<br>
तेन चिद्धनमेव त्वां योगिनः पर्युपासते ॥ इति ।] ।</p>
<p>इति कारिकया सङ्गृहीतमेतत् ॥ ११ ॥</p>
<p>प्। २९)</p>
<p>किमस्य महायोगिनः काश्चित् तत्त्वाधिरोहप्रत्यासन्ना [अधिरोहणस्य<br>
भूमिकाः स्थानानि याभिः षट्त्रिंशत्तत्त्वोपरिष्ठं स्थानं लक्ष्यते इति<br>
वाक्यार्थः ।] भूमिकाः सन्ति ? याह्बिस्तत्त्वोर्ध्ववर्तिनी भूमिर्लक्ष्यते ।<br>
सन्ति इत्याह -</p>
<p>विस्मयो योगभूमिकाः ॥ १२ ॥</p>
<p>यथा सातिशयवस्तुदर्शने कस्यचित् विस्मयो भवति तथा अस्य महायोगिनो नित्यं<br>
तत्तद्वेद्यावभासामर्शाभोगेषु [एतद्रूपचर्वणेषु<br>
सामान्याहन्ताविश्रमणेषु ।]<br>
निःसामान्यातिशयनवनवचमत्कारचिद्धनस्वात्मावेशवशात्<br>
स्मेरस्मेरस्तिमितविकसितसमस्तकरणचक्रस्य [स्मेरस्मेरेति<br>
साश्चर्यनिःस्पन्दम् ।] यो विस्मयोऽनवच्छिन्नानन्दे स्वात्मनि<br>
अपरितृप्तत्वेन मुहुर्मुहुराश्चर्यायमाणता ता एव योगस्य परतत्त्वैक्यस्य<br>
सम्बन्धिन्यो भूमिकाः तदध्यारोहविश्रान्तिसूचिकाः परिमिता भूमयो न तु<br>
कन्दबिन्द्वाद्यनुभववृत्तयः [कन्दः मूलाधारः<br>
बिन्दुर्भ्रूमध्यस्थानम् ।] । तदुक्तं श्रीकुलयुक्तौ</p>
<p>प्। ३०)</p>
<p>आत्मा चैवत्मना ज्ञातो यदा भवति साधकैः ।<br>
तदा विस्मयमात्मा वै आत्मन्येव प्रपश्यति ॥</p>
<p>इति । एतच्च</p>
<p>तमधिष्ठातृभावेन स्वभावमवलोकयन् ।<br>
स्मयमान इवास्ते यस्तस्येयं कुसृतिः कुतः ॥</p>
<p>इति कारिकया सङ्गृहीतम् ॥ १२ ॥</p>
<p>ईदृग्योगभूमिकासमापन्नस्यास्य योगिनः [ईदृशीं भूमिकां<br>
प्राप्तस्य योगिनः ]]-</p>
<p>इच्छा शक्तिरुमा कुमारी ॥ १३ ॥</p>
<p>योगिनः परभैरवतां समापन्नस्य या इच्छा सा शक्तिरुमा परैव<br>
पारमेश्वरी स्वातन्त्र्यरूपा सा च कुमारी विश्वसर्गसंहारक्रीडापरा कुमार<br>
क्रीडायाम् इति पाठात् ।</p>
<p>अथ च कुं भेदोत्थापिकां मायाभूमिं मारयति अनुद्भिन्नप्रसरां करोति<br>
तच्छीला । कुमारी च परानुपभोग्या भोक्त्रिकात्म्येन [भर्तारं कदा<br>
प्राप्स्ये इत्यभिप्रायेण ।] स्फुरन्ती ।</p>
<p>अथवा यथा उमा [गिरितनया पार्वती ।] कुमारी परिहृतसर्वासङ्गा<br>
महेश्वरैकात्म्यसाधनाराधनाय नित्योद्युक्ता</p>
<p>प्। ३१)</p>
<p>तथैव अस्येच्छा इत्यस्मद्गुरुभिरित्थमेव पाठो दृष्टो व्याख्यातश्च ।</p>
<p>अन्यैस्तु शक्तितमा [इच्छा शक्तितमा कुमारी इति ।] इति पठित्वा<br>
ज्ञानक्रियापेक्षोऽस्याः [इच्छाशक्तेः ।] प्रकर्षो व्याख्यातः ।</p>
<p>एवं न लौकिकवत् अस्य योगिनः स्थूलेच्छा अपि तु परा शक्तिरूपैव<br>
सर्वत्राप्रतिहता । तदुक्तं श्रीमत्स्वच्छन्दे</p>
<p>सा [योगात्परतत्त्वैक्यादुत्थिता या माया स्वरूपगोपना तया प्रतिच्छन्ना<br>
स्थगितपरस्वरूपा सर्वदेवीनां सम्बन्धिनामरूपप्रपञ्चेन स्थितेत्यर्थः ।<br>
किं चैषा ब्रह्माण्डमवतीर्णा सती भगवच्छक्तिः<br>
परेषामनुपभोग्यत्वात्कुमारीत्वमाश्रित्य स्थिता तादृशी चासौ<br>
लोकान्भावयति अभीष्टफलेन सफलान्सम्पादयति इति ।] देवी सर्वदेवीनां<br>
नामरूपैश्च तिष्ठति ।<br>
योगमायाप्रतिच्छन्ना कुमारी लोकभाविनी ॥</p>
<p>इति । श्रीमृत्युञ्जयभट्टारकेऽपि</p>
<p>सा ममेच्छा परा शक्तिरवियुक्ता [यदेवं भूतं वीर्यं पूर्वोक्तं सा<br>
मम सम्बन्धिनी परा शक्तिरिच्छा इच्छारूपतां प्राप्ता कीदृशी स्वभावजा<br>
सहजा शक्तियुक्ता गर्भीकृताशेषविश्वशक्त्यभेदविमर्शेति यावत्<br>
स्वभावजेति स्फुटयति वह्नेरिति शक्तियुक्तेति च व्यनक्ति सर्वस्येत्यनेन<br>
कारणात्मिका निर्मात्री स्वा आत्मीया चिदानन्दस्वरूपसम्बन्धिनी शक्तिः न तु<br>
व्यतिरिक्ता इति क्षेमराजपादाः शक्तियुक्ता स्वा शक्तिः इति पाठान्तराण्यनूद्य<br>
व्याचक्षते ।] स्वभावजा ।</p>
<p>प्। ३२)</p>
<p>वह्नेरूष्मेव विज्ञेया रश्मिरूपा रवेरिव ॥</p>
<p>सर्वस्य जगतो वापि सा शक्तिः कारणात्मिका ।</p>
<p>इति । तदेतत्</p>
<p>नहीच्छानोदनस्यायं प्रेरकत्वेन वर्तते ।<br>
अपि त्वात्मबलस्पर्शात्पुरुषस्तत्समो भवेत् ॥</p>
<p>इति कारिकया भङ्ग्या प्रतिपादितम् ॥ १३ ॥</p>
<p>ईदृशस्य महेच्छस्य [महेच्छस्य योगिनः ।] -</p>
<p>दृश्यं शरीरम् [शरीरं स्वाङ्गकल्पमित्यर्थः ।] ॥ १४ ॥</p>
<p>यद्यद् दृश्यं बाह्यमाभ्यन्तरं वा तत्तत् सर्वम् अहमिदम् इति##-<br>
स्वाङ्गकल्पं विश्वं स्वशक्तिप्रचयोऽस्य विश्वम् (३-३०) इति<br>
वक्ष्यमाणनीत्या स्वस्वभावाव्यतिरिक्तमेव परामृशतः ।] स्फुरति न<br>
भेदेन ।</p>
<p>शरीरं च देहधीप्राणशून्यरूपं नीलादिवद् दृश्यं न तु<br>
पशुवद्द्रष्टृतया [शरीरे अहं-भावः द्रष्टृता ।] भाति ।<br>
एवं देहे बाह्ये च सर्वत्रास्य मयूराण्डरसवदविभक्तैव प्रतिपत्तिर्भवति<br>
[प्रतिपत्तिर्ज्ञानम् ।] । यथोक्तं श्रीविज्ञानभैरवे</p>
<p>प्। ३३)</p>
<p>जलस्येवोर्मयो वह्नेर्ज्वालाभङ्ग्यः [समुद्रकल्पस्य चिदात्मन ईश्वरस्य<br>
विश्वं तरङ्गकल्पम् अभिन्नं भिन्नमिवाभासमानं<br>
तत्रैवोदयव्ययावाप्नोति इति ध्यायेदिति शेषः ।] प्रभा रवेः ।<br>
ममैव भैरवस्यैता विश्वभङ्ग्यो विनिर्गताः ॥</p>
<p>इति । एतच्च</p>
<p>भक्तैव भोग्यभावेन सदा सर्वत्र संस्थितः [भोग्यं हि नाम<br>
प्रमेयमुच्यते न च प्रमेयं तदुपसर्जनवृत्तित्वात् प्रमाणदतिरिच्यते । तच्च<br>
एवं-विधं भोग्यं भोक्तुरतिरिक्तं न भवेत् वस्तुतः सर्ववस्तूनां<br>
प्रमातर्येव विश्रान्तेः अतश्च भोक्तैव तदुभयात्मना रूपेण प्रस्फुरति इति<br>
भावः ।] ।</p>
<p>इत्यनेन सङ्गृहीतम् ॥ १४ ॥</p>
<p>यच्चेदं सर्वस्य दृश्यस्य शरीरतया शून्यान्तस्य च दृश्यतया एकरूपं<br>
प्रकाशनमुक्तं नैतत् दुर्घटम् अपि तु-</p>
<p>हृदये चित्तसङ्घट्टाद्दृश्यस्वापदर्शनम् ॥ १५ ॥</p>
<p>विश्वप्रतिष्ठास्थानत्वात् चित्प्रकाशो हृदयं तत्र चित्तसङ्घट्टात्<br>
[समन्तात् घटनात् चलतः चित्तस्यैकाग्रभावनादित्यन्वयः । चितिरेव<br>
सङ्कोचवती चित्तशब्देनोच्यते तस्य चित्प्रकाशे समन्ताद्विषयजातं परिहृत्य<br>
समवधानता इति वाक्यार्थः ।] चलतश्चलतः तदेकाग्रभावनात्<br>
दृश्यस्य नीलदेहप्राणबुद्ध्यात्मनः स्वापस्य</p>
<p>प्। ३४)</p>
<p>च एतदभावरूपस्य [नीलाद्यभावरूपस्य ।] शून्यस्य दर्शनं<br>
त्यक्तग्राह्यग्राहकविभेदेन यथावस्तु स्वाङ्गकल्पतया प्रकाशनं भवति ।<br>
चित्प्रकाशतामभिनिविशमानं हि चित्तं तदाच्छुरितमेव विश्वं पश्यति ।<br>
तदुक्तं श्रीविज्ञानभैरवे</p>
<p>हृद्याकाशे [चित्तत्त्वे वेद्ये धृतधीन्द्रियः<br>
प्रमाणप्रमेययोर्मध्यगः सौभाग्यं स्वातन्त्र्यमुपैतीत्यर्थः । अथ वा<br>
ऊर्ध्वाधरपद्मसम्पुटमध्यं गतो भावनयानुप्रविष्टः अत एव<br>
हृदयाकाशे निलीनमक्षं मनः तद्द्वारेण च अन्येन्द्रियचक्रं यस्य सः ।<br>
] निलीनाक्षः पद्मसम्पुटमध्यगः ।<br>
अनन्यचेताः सुभगे परं सौभाग्यमाप्नुयात् ॥</p>
<p>इति । परं हि अत्र सौभाग्यं विश्वेश्वरतापत्तिः । तत्त्ववृत्तिसमापन्नं<br>
महायोगिनमुद्दिश्य श्रीमत्स्वच्छन्देऽपि</p>
<p>स च [स चेति स एव प्राप्तपरसामरस्य एव स्थावरमचेतनं जङ्गमं<br>
सचेतनं च इति सङ्क्षेपेण द्विधा स्थितं षड्विधमध्वानं व्याप्य षोढा हि<br>
वाच्यवाचकरूपोऽध्वा तदन्तर्वर्तिषु सर्वेषु देवयोन्यादिषु चतुर्दशसु भूतेषु<br>
भावेषु धर्मादिषु घटादिषु च तत्त्वेषु पृथिव्यादिषु भोगसाधनेषु च<br>
करणेषु सामरस्येन स्थितः सर्वास्ववस्थासु अविलुप्तपरभैरवसमापत्तिः ।<br>
एषैव च निर्व्युत्थानसमाध्यात्मा महारहस्यभूरिति ।] सर्वेषु भूतेषु<br>
भावतत्त्वेन्द्रियेषु च ।<br>
स्थावरं जङ्गमं चैव चेतनाचेतनं स्थितम् ॥</p>
<p>अध्वानं व्याप्य सर्वं तु सामरस्येन संस्थितः ।</p>
<p>प्। ३५)</p>
<p>इति [अत्र दृष्टप्रत्ययो यथा</p>
<p>जनः स्वदेहकण्डूतिं विजानाति यथा तथा ।<br>
परब्रह्मस्वरूपी च वेत्ति विश्वविचेष्टितम् ॥ इति ।] । स्पन्दे तु</p>
<p>तथा स्वात्मन्यधिष्ठानात्सर्वत्रैवं भविष्यति ॥</p>
<p>इत्यनेनैव एतत्सङ्गृहीतम् ॥ १५ ॥</p>
<p>अत्रैव उपायान्तरमाह -</p>
<p>शुद्धतत्त्वसन्धानाद्वाऽपशुशक्तिः ॥ १६ ॥</p>
<p>शुद्धं [शुद्धमिति मायोपरि महामाया इति रहस्याम्नायदृशा<br>
सर्वत्र मायाशक्तिः कृतव्याप्तिः इत्यतः शुद्धं तत्त्वं<br>
परमशिवाख्यमेव । तत्र तत्त्वनिर्देश उपदेश्यजनापेक्षया ।] तत्त्वं<br>
परमशिवाख्यं तत्र यदा विश्वमनुसन्धत्ते [शिवमयमेवैतद्विश्वम्<br>
इति विमृशति ।] तन्मयमेव एतत् इति तदा अविद्यमाना पश्वाख्या<br>
बन्धशक्तिर्यस्य तादृगयं सदाशिववत् विश्वस्य जगतः पतिर्भवति ।<br>
तदुक्तं श्रीमल्लक्ष्मीकौलार्णवे</p>
<p>दीक्षासिद्धौ तु ये प्रोक्ताः प्रत्ययाः स्तोभपूर्वकाः [प्रत्ययाः<br>
देशादिव्यवहितविप्रकृष्टवस्तुज्ञानानि स्तोभः चित्तत्त्वावरणम् ।<br>
सन्धानस्य शुद्धतत्त्वविमर्शस्य षोडशांशमपि ऐश्वर्यप्रकटनं<br>
नार्हति यतस्तस्य भूमिकाविघ्नसमाक्रान्तत्वम् ।] ।<br>
सन्धानस्यैव ते देवि कलां नार्हन्ति षोडशीम् ॥</p>
<p>प्। ३६)</p>
<p>इति । श्रीविज्ञानभैरवे तु</p>
<p>सर्वं [आपादात्केशान्तं सर्वं देहं प्रत्यंशं चिदेकरूपम् युगपत्<br>
अक्रमेण जगद्वा स्फुरच्चिच्चमत्कारव्याप्त्या अन्तर्बहिः प्रकाशमानं न<br>
पृथक् प्रकाशात् अन्यथा चेत्यमानत्वानुपपत्तेः इति न्यायात् प्रकाशः<br>
प्रकाशते इति भावयेत् ।] देहं चिन्मयं हि जगद्वा परिभावयेत् ।<br>
युगपन्निर्विकल्पेन मनसा परमोद्भवः ॥</p>
<p>इति । तदेतत्</p>
<p>इति वा यस्य संवित्तिः क्रीडात्वेनाखिलं जगत् ।<br>
स पश्यन्सततं युक्तो जीवन्मुक्तो न संशयः ॥</p>
<p>इति कारिकया सङ्गृहीतम् ॥ १६ ॥</p>
<p>ईदृग्ज्ञानरूपस्य अस्य योगिनः -</p>
<p>वितर्क आत्मज्ञानम् ॥ १७ ॥</p>
<p>विश्वात्मा शिव एवास्मि इति यो वितर्को विचारः एतदेव अस्य आत्मज्ञानम् । तदुक्तं<br>
श्रीविज्ञानभैरवे</p>
<p>सर्वज्ञः सर्वकर्ता च व्यापकः परमेश्वरः ।<br>
स एवाहं शैवधर्मा इति दार्ढ्याच्छिवो भवेत् [शिवस्यायं शैवो<br>
धर्मः स्वच्छस्वातन्त्र्यादिः स एवाहमहमेव स इत्यसन्दिग्धत्वेन<br>
भावनाच्छिवता इयं शाक्ती भूः ।] ॥</p>
<p>इति । स्पन्देऽपि</p>
<p>… अयमेवात्मनो ग्रहः ।</p>
<p>प्। ३७)</p>
<p>इत्यनेन एतदुक्तम् । तत्र हि आत्मनो ग्रहणं ग्रहो ज्ञानम् एतदेव<br>
यद्विश्वात्मकशिवाभिन्नत्वम् एषोऽपि अर्थो विवक्षितः ॥ १७ ॥</p>
<p>किं च अस्य -</p>
<p>लोकानन्दः समाधिसुखम् ॥ १८ ॥</p>
<p>लोक्यते इति लोको वस्तुग्रामः लोकयति इति च लोको ग्राहकवर्गः तस्मिन्स्फुरति<br>
[ग्राह्यग्राहकवर्गे सामान्यलोकपरिकल्पिते स्फुरत्यपि योगिनः अहमिदम् इति<br>
विकल्पाभावात् य आनदः तदेव समाधिसुखम् ।</p>
<p>अविकारोभयपार्श्वे चाषपिच्छसदृशेऽर्थे ।<br>
अन्तर्मुखो योगी बहिर्मुख इति कलना कुतः ॥</p>
<p>अहन्तेदन्तात्मभागयोर्विकाररहिते स्वात्मरूपे अर्थे इत्यर्थः ।] सति</p>
<p>ग्राह्यग्राहकसंवित्तिः सामान्या सर्वदेहिनाम् ।<br>
योगिनां तु विशेषोऽयं सम्बन्धे [सर्वदेहिनां सकलप्रमातृणां<br>
वेद्यवेदकसंवेदनं निर्विशेषम् । योगिनां तु तत्र<br>
आद्यन्तमध्यदशावगाहिप्रमातृस्वरूपाविस्मरणरूपा समाधानतेति ।<br>
] सावधानता ॥</p>
<p>इति श्रीविज्ञानभट्टारकनिरूपितनीत्या<br>
प्रमातृपदविश्रान्त्यवधानान्तश्चमत्कारमयो य आनन्द एतदेव अस्य<br>
समाधिसुखम् । तदुक्तं तत्रैव</p>
<p>सर्वं [स्वानन्दभरितं त्यक्तविषयात्मानन्दं स्वामृतेन स्वानन्देन<br>
भरितं स्वकीयचिदानन्दपूर्णं सर्वं चिन्तयेत् । अत्र आश्यानचिद्रसरूपस्य<br>
जगतोऽपि भासनमन्यधारणातो विशेषाधायकमिति ।] जगत्स्वदेहं वा<br>
स्वानन्दभरितं स्मरेत् ।<br>
युगप्त्स्वामृतेनैव परानन्दमयो भवेत् ॥</p>
<p>प्। ३८)</p>
<p>इति । एतच्च</p>
<p>इयमेवामृतप्राप्तिः … ।</p>
<p>इत्यनेन सङ्गृहीतम् ।</p>
<p>अथ च यत् अस्य स्वात्मारामस्य समाधिसुखं तदेव [योगिसम्बन्धि<br>
स्वानन्दमयं समाधिसुखं स्वानुभवगोचरम् ।] तत्तादृशम्<br>
अवलोकयतां लोकानाम् आनन्दसङ्क्रमणयुक्त्या स्वानन्दाभिव्यक्तिपर्यवसायि<br>
[तल्लोकान् पर्यवसाययति पर्यवस्यतः प्रयोजयति । तेषां<br>
स्वानन्दाभिव्यक्तौ विश्रान्तिप्रदमित्यर्थः ।] भवति । एतदपि<br>
श्रीचन्द्रज्ञानग्रन्थेन प्रागुक्तेन (२३ पृ० सू० ७) सुसंवादम् ॥ १८ ॥</p>
<p>अथ ईदृशस्य अस्य योगिनो विभूतियोगं [अणिमाद्यैश्वर्येण<br>
यथेष्टनिर्माणवैचित्र्यसम्पादनसामर्थ्यम् ।] दर्शयति -</p>
<p>शक्तिसन्धाने शरीरोत्पत्तिः ॥ १९ ॥</p>
<p>इच्छा शक्तिरुमा कुमारी (१-१३) इति सूत्रेण या अस्य शक्तिरुक्ता<br>
तामेव यदा अनुसन्धत्ते दार्ढ्येन [रुद्रशक्तिपर्याय##-<br>
] तन्मयीभवति तदा तद्वशेन</p>
<p>प्। ३९)</p>
<p>अस्य यथाभिमतं शरीरमुत्पद्यते । तदुक्तं श्रीमृत्युञ्जयभट्टारके</p>
<p>ततः प्रवर्तते शक्तिर्लक्ष्यहीना [लक्ष्यहीना वेद्यरहिता परस्फुरत्तात्मा<br>
निष्क्रान्त आमयो महामाया यस्याः तादृशी महामायाद्युल्लासिका<br>
पराशक्तिः । तत एव द्वादशान्तधाम्नः प्रवर्तते समुन्मिषति इच्छा##-<br>
इच्छा सा तु विनिर्दिष्टा ज्ञानरूपा क्रियात्मिका ॥</p>
<p>इत्युपक्रम्य</p>
<p>सा योनिः सर्वदेवानां शक्तीनां चाप्यनेकधा ।<br>
अग्नीषोमात्मिका योनिस्तस्यां सर्वं [प्राप्तपरतत्त्वाभेदस्य योगिनो या<br>
उन्मिषन्ती पराशक्तिरुक्ता सा यतः<br>
सर्वदेवानामनाश्रितसदाशिवेश्वरानन्तरुद्रादीनां शक्तीनां<br>
वामाज्येष्ठादीनां ब्राह्म्यादीनां च अग्नीषोमात्मिका योनिः तत एव<br>
सोमप्रधाना यतस्तस्याः सर्वं प्रवर्तते अत एव अग्नीषोमात्मप्रकृति विश्वम्<br>
अग्नीषोममयमिव । तथा च अग्निरपि आह्लादयति हिममपि च दहतीति तत्त्वविद<br>
आहुः इति सृष्टिस्थितिसंहर्तृत्वं शक्तेः प्रदर्शितम् ।] प्रवर्तते ॥</p>
<p>इति । शक्तिसन्धानमाहात्म्यं लक्ष्मीकौलार्णवे</p>
<p>न [यदि मन्त्रादिनापि यथाभिमतशरीरोत्पत्तिर्दृश्यते तथापि न<br>
स्वाभाविकी व्यभिचारात् कृत्रिमत्वात् । अतः सन्धानमेव शरीरान्तरोत्पत्तौ<br>
कारणमित्यर्थः ।] सन्धानं विना दीक्षा न सिद्धीनां च साधनम् ।<br>
न मन्त्रो मन्त्रयुक्तिश्च न योगाकर्षणं तथा ॥</p>
<p>इत्यादिना प्रतिपादितम् । एतच्च</p>
<p>प्। ४०)</p>
<p>यथेच्छाभ्यर्थितो धाता जाग्रतोऽर्थान्हृदि स्थितान् ।</p>
<p>सोमसूर्योदयं कृत्वा सम्पादयति देहिनः [देहाभिमानवतः ।] ॥</p>
<p>इत्यनेन सङ्गृहीतम् । देहिनः अत्यक्तदेहवासनस्य योगिनो हृदि स्थितान् अर्थान्<br>
तत्तदपूर्वनिर्माणादिरूपान् धाता महेश्वरः प्रकाशानन्दात्मतया<br>
सोमसूर्यरूपवाहोन्मीलनेन [प्राणापानविकासनेन ।]<br>
सोमसूर्यसामरस्यात्मनश्च शक्तेरुदयं [समानशक्तेः<br>
प्राणनरूपिण्या देहव्यापिन्याः ।] कृत्वा बहिर्मुखवाहित्वेन तामासाद्य<br>
सम्पादयति इति हि अस्यार्थः</p>
<p>तथा स्वप्नेऽप्यभीष्टार्थान्… ।</p>
<p>इत्येतच्छ्लोकप्रतिपादितस्वप्नस्वातन्त्र्यं प्रति दृष्टान्ते योजितः इति<br>
स्पन्दनिर्णये मयैव दर्शितम् ॥ १९ ॥</p>
<p>अन्या अपि अस्य यथाभिलषिताः सिद्धय एतन्माहात्म्येनैव घटन्ते इत्याह -</p>
<p>भूतसन्धानभूतपृथक्त्वविश्वसङ्घट्टाः ॥ २० ॥</p>
<p>भूतानि शरीरप्राणभावाद्यात्मकानि तेषां</p>
<p>प्। ४१)</p>
<p>क्वचित् आप्यायनादौ सन्धानं परिपोषणं व्याध्याद्युपशमादौ<br>
पृथक्त्वं शरीरादेर्विश्लेषणं [भूतानांव्याध्यादेः सकाशात् ।]<br>
देशकालादिविप्रकृष्टस्य [नित्य-विभु-स्वतन्त्र##-<br>
तदावेशसद्भावात् न तद्व्यवहितं किञ्चित् इति भावः ।] च विश्वस्य<br>
सङ्घट्टो ज्ञानविषयीकार्यत्वादिकः अस्य पूर्वोक्तशक्तिसन्धाने सति जायते ।<br>
एतच्च सर्वागमेषु साधनाधिकारेषु अस्ति । तदेव स्पन्दे</p>
<p>दुर्बलोऽपि [दुर्बलः क्षीणधातुः तत् स्पन्दतत्त्वम् बुभुक्षानिवृत्तिरपि<br>
सिद्धिषु गणितेति भावः ।] तदाक्रम्य यतः कार्ये प्रवर्तते ।<br>
आच्छादयेद्बुभुक्षां च तथा योऽतिबुभुक्षितः ॥</p>
<p>इति ।</p>
<p>ग्लानिर्विलुण्ठिका देहे तस्याश्चाज्ञानतः सृतिः ।<br>
तदुन्मेषविलुप्तं [तत् अज्ञानम् सा ग्लानिः तस्या हि हेतुरज्ञानम् । अतश्च<br>
योगिनां वलीपलिताद्यभावः शरीरदार्ढ्यं चास्ति । ग्लानिर्विलुम्पिका देहे इति<br>
मूलपाठः ।] चेत्कुतः सा स्यादहेतुका ॥</p>
<p>इति ।</p>
<p>यथा ह्यर्थोऽस्फुटो दृष्टः सावधानेऽपि चेतसि ।<br>
भूयः स्फुटतरो भाति स्वबलोद्योगभावितः [स्वबलोद्योगः<br>
संविद्बलप्रयत्नः ।] ॥</p>
<p>प्। ४२)</p>
<p>तथा [तथेति तेन संविद्बलप्रयत्नेन यद्वस्तु प्रातिस्विकरूपेण<br>
देशकालविशिष्टेन संस्थितं तद्वस्तु संविद्बलमाश्रितवतो जनस्य आशु<br>
प्रतिभातीति । अतोऽत्र देशकालव्यवहितवस्तुनो ज्ञानविषयीभवनं नो<br>
दुर्घटमिति भावः ।] यत्परमार्थेन येन यत्र यथा स्थितम् ।<br>
तत्तथा बलमाक्रम्य न चिरात्सम्प्रवर्तते ॥</p>
<p>इत्यादिना विभूतिस्पन्दे सोपपत्तिकं दर्शितम् ॥ २० ॥</p>
<p>यदा तु मितसिद्धिरनभिलष्यन् विश्वात्मप्रथामिच्छति तदा अस्य -</p>
<p>शुद्धविद्योदयाच्चक्रेशत्वसिद्धिः ॥ २१ ॥</p>
<p>वैश्वात्म्यप्रथावाञ्छया यदा शक्तिं सन्धत्ते तदा अहमेव सर्वम् इति<br>
शुद्धविद्याया उदयात् विश्वात्मकस्वशक्तिचक्रेशत्वरूपं माहेश्वर्यमस्य<br>
सिद्ध्यति । तदुक्तं स्वच्छन्दे</p>
<p>तस्मात्सा [मायान्तावधिकात्मतत्त्वोर्ध्वस्थ##-<br>
परा विद्या यस्मादन्या [अन्येत्यपरा ईदृशी इत्यर्थात्<br>
एतयैवाशेषविश्वक्रोडीकारात् ।] न विद्यते ।<br>
विन्दते ह्यत्र युगप्त्सार्वज्ञ्यादिगुणान्परान् [परानिति अभेदरूपान्<br>
सार्वज्ञ्यादीन् यतो युगप्त् अत्र उन्मनायां योगिवरो लभते तत इयं परा विद्या<br>
विदॢ लाभे इति धात्वर्थानुगमात् । यदाहुः</p>
<p>सर्वज्ञता तृप्तिरनादिबोधः<br>
स्वतन्त्रता नित्यमलुप्तशक्तिः ।<br>
अनन्तशक्तिश्च विभोर्विधिज्ञाः<br>
षडाहुरङ्गानि महेश्वरस्य ॥ इति ।] ॥</p>
<p>प्। ४३)</p>
<p>वेदनानादिधर्मस्य [अनादिधर्मः स्वातन्त्र्यशक्त्यात्मा स्वभावः तस्य<br>
वेदना विचारणा आत्मनश्च यत्परमात्मत्वं शिवरूपत्वमस्ति तस्य बोधना<br>
अवगमहेतुः अत एव अपरमात्मत्वे अतद्विषये इयं वर्जना सम्पद्यते तस्मात्<br>
विद विचारणे विद ज्ञाने इति धात्वर्थानुगमात् इयं विद्योच्यते इति<br>
क्षेमराजपादाः ।] परमात्मत्वबोधना ।<br>
वर्जनापरमात्मत्वे तस्माद्विद्येति सोच्यते ॥</p>
<p>तत्रस्थो [तत्रेति उन्मनाख्यायां विद्यायां व्यञ्जयेत् आत्मीयमेवोन्मीलयेत्<br>
प्रत्यभिजानीयात् तेजः चिज्ज्योतिः परम् असङ्कुचितं परमकारणं<br>
परमशिवरूपम् अतश्च शिवतां व्रजेत् तदैकात्म्यमियात् इति<br>
श्रीक्षेमराजपादाः ।] व्यञ्जयेत्तेजः परं परमकारणम् ।<br>
परस्मिंस्तेजसि व्यक्ते तत्रस्थः शिवतां व्रजेत् ॥</p>
<p>इति । तदेतत्</p>
<p>दिदृक्षयेव सर्वार्थान्यदा व्याप्यावतिष्ठते ।<br>
तदा किं बहुनोक्तेन स्वयमेवावभोत्स्यते ॥</p>
<p>इत्यनेनैव सङ्गृहीतम् ॥ २१ ॥</p>
<p>यदा तु स्वात्मारामतामेव [स्वात्मनि आ समन्तात् रमते इति स्वात्मारामः ।<br>
] इच्छति तदा अस्य -</p>
<p>प्। ४४)</p>
<p>महाह्रदानुसन्धानान्मन्त्रवीर्यानुभवः ॥ २२ ॥</p>
<p>परा भट्टारिका संवित् इच्छाशक्तिप्रमुखं स्थूलमेयपर्यन्तं विश्वं<br>
वमन्ती खेचरीचक्राद्यशेषवाहप्रवर्तकत्व-स्वच्छत्वानावृतत्व##-<br>
[खेचरीगोचर्याद्यशेषप्रवाहप्रवर्तकत्वात् विश्वप्रतिबिम्बसहत्वेन<br>
स्वच्छत्वात् प्रतिबिम्बसहत्वेपि विश्वानावृतत्वात् दुर्लक्षतया गभीरत्वात्<br>
संविदो महाह्रदसाधर्म्यमुद्दिश्यते ।] तस्यानुसन्धानात्<br>
अन्तर्मुखतया अनारतं तत्तादात्म्यविमर्शनात् वक्ष्यमाणस्य<br>
शब्दराशिस्फारात्मकपराहन्ताविमर्शमयस्य [शब्दानां<br>
पदवाक्याद्यात्मना विभक्तानां स्थूलानामविभागस्वभावः कारणात्मा यो<br>
राशिः तस्य स्फारः नाम स्फुरणकर्तृता तत्तदामर्शात्मना स्वभित्तौ<br>
विश्वरूपतावबिभासयिषा इति ।] मन्त्रवीर्यस्यानुभवः [मन्त्राणां<br>
वीर्यभूतस्य महामन्त्रस्य पूर्णाहन्तायाः ।] स्वात्मरूपतया स्फुरणं<br>
भवति । अत एव श्रीमालिनीविजये</p>
<p>या सा शक्तिर्जगद्धातुः … ।</p>
<p>इत्युपक्रम्य इच्छादिप्रमुखपञ्चाशद्भेदरूपतया<br>
[आदिक्षान्तपञ्चाशद्वर्णरूपेण ।]</p>
<p>प्। ४५)</p>
<p>मातृका-मालिनीरूपताम् [परप्रमात्रवियुक्तत्वात् तदनतिरिक्ता<br>
अक्षुब्धैव पराशक्तिः पशुभिः सर्वमन्त्रविद्यानां योनित्वेन अज्ञाता<br>
मातृका इत्युक्ता । क्षुब्धा तु बीजयोनिषु परस्परसङ्घट्टात्मलोलीभावात्<br>
नादि-फान्तरूपा मालिनी इति-सञ्ज्ञा मलते विश्वमन्तर्दर्पणवत् धत्ते<br>
इति विश्वस्वरूपिणी इत्यर्थः ।] अशेषविश्वमयीं शक्तेः प्रदर्श्य तत एव<br>
मन्त्रोद्धारो दर्शितः इति परैव शक्तिर्महाह्रदः ततः तदनुसन्धानात्<br>
[अनुसन्धानं विमर्शनम् ।] मातृका##-</p>
<p>तदाक्रम्य बलं मन्त्राः … ।</p>
<p>इत्याद्युक्त्या भङ्ग्या प्रतिपादितम् ।</p>
<p>तदेवं चैतन्यमात्मा (१-१) इत्युपक्रम्य<br>
तत्स्वातन्त्र्यावभासिततदख्यातिमयं [चैतन्याख्यातिमयम्<br>
आणवमलस्वरूपमित्यर्थः ।] सर्वमेव बन्धं<br>
यथोक्तोद्यमात्मकभैरवसमापत्तिः प्रशमयन्ती विश्वं<br>
स्वानन्दामृतमयं करोति सर्वाश्च सिद्धिः मन्त्रवीर्यानुप्रवेशान्ता ददाति ।<br>
इति शाम्भवोपायप्रथनात्मा [शम्भौ प्रकाशरूपे भवः शाम्भवः<br>
तत आगत इति वा ।] अयं प्रथम उन्मेष उक्तः । अत्र तु मध्ये<br>
शक्तिस्वरूपमुक्तं तत् शाम्भवरूपस्य</p>
<p>प्। ४६)</p>
<p>शक्तिमत्ताप्रदर्शनाभिप्रायेण [शक्तिमत्ता स्वातन्त्र्यसारता ।] इति<br>
शिव ॥ २२ ॥</p>
<p>इति श्रीमन्महामाहेश्वराचार्याभिनवगुप्तपादपद्मोपजीवि##-<br>
नाम प्रथम उन्मेषः ॥ १ ॥</p>
<p>शिवसूत्रविमर्शिनी ।</p>
<p>अथ</p>
<p>द्वितीय उन्मेषः ।</p>
<p>इदानीं शाक्तोपायः प्रदर्श्यते । तत्र शक्तिः [परा संविच्छक्तिः<br>
पूर्णाहन्ता या विश्वस्फुरणकर्तृतारूपा ।] मन्त्रवीर्यस्फाररूपा इति<br>
प्रथमोन्मेषान्तसूत्रिततत्स्वरूपविवेचनपुरःसरमुन्मेषान्तरमारभ##-</p>
<p>चित्तं मन्त्रः ॥ १ ॥</p>
<p>चेत्यते विमृश्यते अनेन परं तत्त्वम् इति चित्तं पूर्णस्फुरत्तासत्त्वप्रासाद##-<br>
तॄ पालने इत्येताभ्यां निरुक्ततया निर्वचनीयत्वेन निर्णीततया उच्यते ।]<br>
गुप्तम् अन्तर् अभेदेन विमृश्यते परमेश्वररूपम् अनेन इति कृत्वा मन्त्रः ।<br>
अत एव च परस्फुरत्तात्मकमननधर्मात्मता<br>
भेदमयसंसारप्रशमनात्मक-त्राणधर्मता च अस्य निरुच्यते ।</p>
<p>अथ च मन्त्रदेवताविमर्शपरत्वेन प्राप्ततत्सा-</p>
<p>प्। ४८)</p>
<p>मरस्यम् [मन्त्राधिदेवताभिः सह प्राप्तैक्यम् ।] आराधकचित्तमेव<br>
मन्त्रः न तु विचित्रवर्णसङ्घट्टनामात्रकम् । यदुक्तं<br>
श्रीमत्सर्वज्ञानोत्तरे</p>
<p>उच्चार्यमाणा ये मन्त्रा न मन्त्रांश्चापि तान्विदुः ।<br>
मोहिता देवगन्धर्वा मिथ्याज्ञानेन गर्विताः ॥</p>
<p>इति । श्रीतन्त्रसद्भावेऽपि</p>
<p>मन्त्राणां जीवभूता तु या स्मृता शक्तिरव्यया<br>
[पूर्णाहंविमर्शनात्मिका संविच्छक्तिः ।] ।<br>
तया हीना वरारोहे निष्फलाः शरदभ्रवत् ॥</p>
<p>इति । श्रीश्रीकण्ठीयसंहितायां तु</p>
<p>पृथङ्मन्त्रः पृथङ्मन्त्री न सिद्ध्यति कदाचन ।<br>
ज्ञानमूलमिदं सर्वमन्यथा नैव सिद्ध्यति<br>
[वाच्यवाचकयोरभेदोपचारात् मन्त्रो मन्त्रदेवता । एवं<br>
मन्त्रिमन्त्रदेवतासु आराध्याराधकभावेन पृथग्धीः सिद्धिं नैति ।<br>
मननत्राणधर्मकत्वात् तु मन्त्राः ज्ञानशक्तौ स्थिताः<br>
प्राप्तज्ञानशक्त्यात्ममहावीर्याः सर्वसिद्धिदाः<br>
प्रतिनियतकार्यसम्पादनसमर्था भवन्ति इत्यर्थः ।] ॥</p>
<p>इत्युक्तम् । एतच्च स्पन्दे</p>
<p>सहाराधकचित्तेन तेनैते शिवधर्मिणः [शिवस्य परमेश्वरस्य<br>
अनन्यसाधरणः सर्वज्ञत्वादिर्गुणो धर्मो विद्यते येषां ते मन्त्राः<br>
मननत्राणरूपाः शिवादभिन्नस्वरूपा इत्यर्थः ।] ॥</p>
<p>इति भङ्ग्या प्रतिपादितम् ॥ १ ॥</p>
<p>अस्य च -</p>
<p>प्रयत्नः साधकः ॥ २ ॥</p>
<p>प्। ४९)</p>
<p>यथोक्तरूपस्य मन्त्रस्य अनुसन्धित्साप्रथमोन्मेषावष्टम्भप्रयतनात्मा<br>
[अनुसन्धातुमिच्छा अनुसन्धित्सा तस्याः प्रथमं परप्रतिभोन्मज्जने यो<br>
निरोधः तत्र प्रयतनस्वभावः ।] अक्र्टको यः प्रयत्नः स एव साधको<br>
मन्त्रयितुर्मन्त्रदेवतातादात्म्यप्रदः । तदुक्तं श्रीतन्त्रसद्भावे</p>
<p>आमिषं तु यथा स्वस्थः सम्पश्यञ्शकुनिः प्रिये ।<br>
क्षिप्रमाकर्षयेद्यद्वद्वेगेन सहजेन तु ॥</p>
<p>तद्वदेव हि योगीन्द्रो मनो बिन्दुं विकर्षयेत् [विकर्षयेत् इति द्विकर्मकं<br>
क्रियापदम् । बिन्दुः अविभक्तप्रकाशरूपः । यदुक्तम्</p>
<p>उदितायां क्रियाशक्तौ सोमसूर्याग्निधामनि ।<br>
अविभागः प्रकाशो यः स बिन्दुः परमो हि नः ॥ इति ।] ।<br>
यथा शरो धनुःसंस्थो यत्नेनाताड्य धावति ॥</p>
<p>तथा बिन्दुर्वरारोहे उच्चारेणैव धावति ॥</p>
<p>इति । अन्यत्रापि</p>
<p>तद्ग्रहो [तज्ज्ञानमेव मन्त्रसद्भावः मन्त्रवीर्यमित्यर्थः ।]<br>
मन्त्रसद्भावः … ।</p>
<p>इति । अत्र हि तद्वत् इति अकृतकनिजोद्योगबलेन योगीन्द्रो मनः कर्म बिन्दुं<br>
विकर्षयेत् परप्रकाशात्मतां प्रापयेत् इति । तथा बिन्दुः</p>
<p>प्। ५०)</p>
<p>परप्रकाशः अकृतकोद्यन्तृतात्मना उच्चारेण [उच्चारेण विमर्शरूपेण<br>
न तु स्थान-करण प्रयत्नरूपबीजाक्षरोच्चारेण<br>
तस्याणवोपायपर्यवसायित्वात् परप्रमातृविश्रान्त्यर्थं<br>
सहजोद्ममनकर्तृतात्मना विमर्शेन स्फुरति इति ।] धावति प्रसरति<br>
इत्यर्थः । एतच्च स्पन्दे</p>
<p>अयमेवोदयस्तस्य ध्येयस्य ध्यायिचेतसि ।<br>
तदात्मतासमापत्तिरिच्छतः साधकस्य या [तदात्मतासमापत्तिः<br>
मन्त्रदेवतात्मतायाः समापत्तिः । इदमत्र तात्पर्यम् । न्यासादिहेतोः<br>
मन्त्ररुद्धान्यदेवताकारायां मन्त्रोच्चारणवस्थायां साधकचेतसः<br>
स्वयमप्रयत्नेन सम्पद्यमानं यदभिन्नरूपत्वं स एव<br>
परामर्शक्षमसंविदो ध्यातुः आराध्यदेवतायाः प्रत्यक्षदर्शनरूपो<br>
मुख्य उदयः न तु व्यतिरेकविभाव्यमानाकारता इति अनयैव संविदा<br>
शिवरूपतापत्तेः शिवो भूत्वा शिवं यजेत् इत्यस्य विधेः चरितार्थत्वम् ।] ॥</p>
<p>इत्यनेनोक्तम् ॥ २ ॥</p>
<p>ईदृशसाधकसाध्यस्य मन्त्रस्य पूर्वोपक्षिप्तं वीर्यं लक्षयति -</p>
<p>विद्याशरीरसत्ता मन्त्ररहस्यम् ॥ ३ ॥</p>
<p>विद्या पराद्वयप्रथा शरीरं स्वरूपं यस्य स विद्याशरीरो भगवान्<br>
शब्दराशिः तस्य या सत्ता अशेषविश्वाभेदमयपूर्णाहंविमर्शनात्मा<br>
स्फुरत्ता सा मन्त्राणां रहस्यम् [वीर्यमित्यर्थः ।] उपनिषत् ।</p>
<p>प्। ५१)</p>
<p>यदुक्तं श्रीतन्त्रसद्भावे</p>
<p>सर्वे वर्णात्मका मन्त्रास्ते च शक्त्यात्मकाः प्रिये ।<br>
शक्तिस्तु मातृका ज्ञेया सा च ज्ञेया शिवात्मिका ॥</p>
<p>इति । तत्रैव [श्रीतन्त्रसद्भावे ।] च अयमर्थः अतिरहस्योऽपि वितत्य<br>
स्फुटीकृतः [वक्ष्यमाणागमेन ।] । तथा च</p>
<p>न जानन्ति गुरुं देवं शास्त्रोक्तान्समयांस्तथा ।<br>
दम्भकौटिल्यनिरता लौल्यार्थाः [लोला रसना तस्या इदं रसास्वादनं<br>
लौल्यं तदेव अर्थो येषां ते रसास्वादासक्ताः । उपलक्षणमेतत्<br>
शब्दादिविषयचमत्कारनिरता इत्यर्थः ।] क्रिययोज्झिताः ॥</p>
<p>अस्मात्तु कारणाद्देवि मया वीर्यं प्रगोपितम् ।<br>
तेन गुप्तेन ते गुप्ताः शेषा वर्णास्तु केवलाः ॥</p>
<p>इति-पीठाकाबन्धं [पीठिकाबन्धो मूलबन्धः शास्त्रादौ<br>
सङ्क्षेपेण सम्बन्धादिकथनरूपः ।] कृत्वा</p>
<p>या सा तु मातृका देवि परतेजःसमन्विता [परतेजः पराहन्ता ।] ।<br>
तया व्याप्तमिदं विश्वं सब्रह्मभुवनान्तकम् [अनाश्रितशिवादारभ्य<br>
स्थूलमेयपर्यन्तम् ।] ॥</p>
<p>तत्रस्थं [तत्रस्थमिति मातृकास्थं परं तेजः । अवर्णस्थ इति<br>
अनुत्तरस्थितः ।] च यदा देवि व्यापितं च सुरार्चिते ।<br>
अवर्णस्थो यथा वर्णः स्थितः सर्वगतः प्रिये ॥</p>
<p>तथाहं कथयिष्यामि निर्णयार्थं स्फुटं तव ।</p>
<p>प्। ५२)</p>
<p>इत्युपक्रम्य</p>
<p>या सा शक्तिः परा सूक्ष्मा निराचारेति कीर्तिता ।<br>
हृद्बिन्दुं वेष्टयित्वान्तः सुषुप्तभुजगाकृतिः [अनुत्तरशक्तिः<br>
स्वस्वातन्त्र्यात् ग्राह्यग्राह्यकात्मभावजातस्य इयत्तापरिच्छेदनेन<br>
स्वरूपगोपनात्मसङ्कोचावलम्बनात् स्वात्मानं सर्वोद्यततया अवस्थितेः<br>
प्रकटं कुर्वाणापि बिन्दुस्वरूपिणी । वेत्तीति विन्दुः विदिक्रियायां स्वतन्त्रः<br>
प्रमाता तस्य रूपमविभागः प्रकाशः तत्स्वभावैव अत एव परा संविद्रूपा<br>
सूक्ष्मा प्राणनारूपा नियतात्मध्यानपूजादिकात् आचारात् निष्क्रान्ता निराचारा<br>
हृद्बिन्दुं हृत्पद्ममण्डलान्तःस्थं सङ्कुचितात्मताप्राधान्यात्<br>
बहीरूपतया भेदभूमावेव प्राप्तप्ररोहं नरात्मकं बिन्दुम्<br>
अन्तर्वेष्टयित्वा स्वात्मान्तर्लीनं विधाय सुषुप्तभुजगाकृतिः<br>
बहिर्भावौन्मुख्यविरहितत्वात् स्वात्ममात्रविश्रान्ता इत्यर्थः । इदमत्र<br>
तात्पर्यम् । विन्दुः परप्रकाशात्मा स्वातन्त्र्यात् विश्वमवविभासयिषुः<br>
द्वादशान्त-भ्रूमध्य-हृदयलक्षणेषु स्थानेषु विश्रान्तिभेदात्<br>
नरशक्ति शिवत्मको बोध्यः इच्छाद्यात्मक-शिव-विद्या##-</p>
<p>अत्र प्रकाशमात्रं यत्स्थिते धामत्रये सति ।<br>
उक्तं विन्दुतया शास्त्रे शिवविन्दुरसौ मतः ॥ इति ।] ।<br>
तत्र सुप्ता महाभागे न किञ्चिन्मन्यते उमे ॥</p>
<p>चन्द्राग्निरविनक्षत्रैर्भुवनानि चतुर्दश [प्रमा-प्रमाण##-<br>
स्वात्मसात्कृत्य विषेण मोहिता इव सम्भवन्ती स्वात्मानमपि अजानती भवति<br>
इत्यर्थः ।] ।<br>
क्षिप्त्वोदरे तु या देवी विषमूढेव सा गता ॥</p>
<p>प्। ५३)</p>
<p>प्रबुद्धा सा निनादेन [विन्दुरेव तत्तत्परामर्शतामुल्लिलासयिषुः<br>
नादात्मकशब्दरूपतया स्फुरित शब्दयति स्वाभेदेन विश्वं परामृशति इति<br>
शब्दः परावाग्रूपो विमर्शः स एव नदति सर्वेषामेव जीवकलात्वेन स्फुरति इति<br>
नादात्मा । यदुक्तम्</p>
<p>योऽसौ नादात्मकः शब्दः सर्वप्राणिष्ववस्थितः । इति ।] परेण<br>
ज्ञानरूपिणा ।<br>
मथिता चोदरस्थेन बिन्दुना वरवर्णिनि ॥</p>
<p>तावद्वै भ्रमवेगेन मथनं शक्तिविग्रहे ।<br>
भेदात्तु प्रथमोत्पन्ना विन्दवस्तेऽतिवर्चसः ॥</p>
<p>उत्थिता [परैव सूक्ष्मा अमाकलारूपा कुण्डलिनी शक्तिः शिवेन सह<br>
परस्परसामरस्यरूपमथ्यमन्थकभावात्मकं सङ्घट्टमासाद्य उत्थिता<br>
सती इच्छा ज्ञान-क्रियारूपतामाश्रित्य रौद्रीत्वमुन्मुद्रयन्ती<br>
शृङ्गाटकाकारतामम्बिकात्वमवलम्बमाना<br>
उकारात्मकशशाङ्कशकलाकारतां ज्येष्ठात्वमधितिष्ठन्ती च<br>
शिवविन्दूदितकालाग्निरूपरेफात्मकविन्दुविश्रान्तस्पष्टरेखाकारतामा##-<br>
एकैवेत्थमित्यन्तस्य श्लोकपञ्चकस्य तात्पर्यार्थो निरूपितः ।] तु यदा तेन<br>
कला सूक्ष्मा तु कुण्डली ।<br>
चतुष्कलमयो विन्दुः शक्तेरुदरगः प्रभुः ॥</p>
<p>मथ्यमन्थनयोगेन ऋजुत्वं जायते प्रिये ।<br>
ज्येष्ठाशक्तिः स्मृता सा तु विन्दुद्वयसुमध्यगा ॥</p>
<p>विन्दुना क्षोभमायाता रेखैवामृतकुण्डली ।<br>
रेखिणी नाम सा ज्ञेया उभौ विन्दू यदन्तगौ ॥</p>
<p>त्रिपथा सा समाख्याता रौद्री नाम्ना तु गीयते ।<br>
रोधिनी सा समुद्दिष्टा मोक्षमार्गनिरोधनात् ॥</p>
<p>प्। ५४)</p>
<p>शशाङ्कशकलाकारा अम्बिका चार्धचन्द्रिका ।<br>
एकैवेत्थं परा शक्तिस्त्रिधा [अनुत्तरेच्छोन्मेषरूपा ।] सा तु प्रजायते ॥</p>
<p>आभ्यो युक्तवियुक्ताभ्यः सञ्जातो नववर्गकः ।<br>
नवधा च स्मृता सा तु नववर्गोपलक्षिता ॥</p>
<p>पञ्चमन्त्रगता देवि सद्य[सद्योजात-वामदेव-ईशान##-<br>
तेन पञ्चविधा प्रोक्ता ज्ञातव्या सुरनायिके ॥</p>
<p>स्वरद्वादशगा देवि द्वादशस्था उदाहृता ।<br>
अकारादिक्षकारान्ता स्थिता पञ्चाशता भिदा ॥</p>
<p>हृत्स्था [परावाग्रूपस्य अहमात्मनः परामर्शस्य हि अनन्यापेक्षं<br>
परत्वमिति परावाग्रूपैव परमेश्वरी स्वस्वातन्त्र्यात् बहीरूपतामुल्लिलासयिषुः<br>
वाच्यवाचकक्रमानुदयात् विभागस्य अस्फुटत्वात् चिज्ज्योतिष एव प्राधान्यात्<br>
द्रष्टृरूपतया पश्यन्तीशब्दव्यपदेश्या । तदनु वाच्यवाचकक्रमस्य<br>
आसूत्रितविभागत्वेऽपि स्फुटास्फुटरूपत्वेन बुद्धिमात्रनिष्ठतया<br>
दर्शनप्राधान्यात् द्रष्टृदृश्ययोरन्तरालवर्तित्वेन मध्यमापदवाच्या ।<br>
ततोऽपि स्थानकरणप्रयत्नबलात् तत्तद्वर्णक्रमोपग्रहात् विभागस्य स्फुटत्वात्<br>
दृश्यस्यैव प्राधान्यात् विखरे शरीरे भवत्वात् वैखरीशब्दव्यपदेश्या । इति<br>
विश्वरूपतावभासने पर सूक्ष्म-स्थूलरूपतया त्रैविध्यम् इति<br>
हृत्स्थेत्यादिश्लोकद्वयस्यायं तात्पर्यार्थो निरूपितः ।] एकाणवा प्रोक्ता<br>
कण्ठे प्रोक्ता द्वितीयका ।<br>
त्रिराणवा तु ज्ञातव्या जिह्वामूले सदा स्थिता ॥</p>
<p>जिह्वाग्रे वर्णनिष्पत्तिर्भवत्यत्र न संशयः ।<br>
एवं शब्दस्य निष्पत्तिः शब्दव्याप्तं चराचरम् ॥</p>
<p>इत्यादिना ग्रन्थेन परभैरवीयपरावाक्शक्त्यात्मकमातृका अत एव<br>
ज्येष्ठा-रौद्री-अम्बा-</p>
<p>प्। ५५)</p>
<p>ख्यशक्तिप्रसरसम्भेदवैचित्र्येण सर्ववर्णोदयस्य उक्तत्वात्<br>
वर्णसङ्घट्टनाशरीराणां मन्त्राणां सैव भगवती व्याख्यातरूपा<br>
विद्याशरीरसत्ता रहस्यम् - इति प्रदर्शितम् । प्रत्यागमं च<br>
मातृकामालिनीप्रस्तारपूर्वकं मन्त्रोद्धारकथनस्य अयमेव आशयः ।<br>
रहस्यागमसारसङ्ग्रहरूपत्वात् शिवसूत्राणाम् आगमसंवादे भरः<br>
अस्माभिः कृत इति नास्मभ्यम् असूयितव्यम् । एवमपि संवादिते आगमे यदि<br>
रहस्यार्थो न बुद्ध्यते तस्मात् सद्गुरुसपर्या कार्या । एष च सूत्रार्थः</p>
<p>तदाक्रम्य [तदिति निरावरणचिद्रूपबलमधिष्ठाय मन्त्राः अनुग्रहादौ<br>
अधिकारे देहिनां करणानि इव स्वाधिकारे प्रवर्तन्ते । निवृत्ताधिकाराणां तु<br>
तेषाम् आराधकचित्तेन सह स्वस्वभावव्योम्नि संलीनतया<br>
मायाकालुष्यराहित्यात् शिवधर्मितासमापत्तिः ।] बलं मन्त्राः … ।</p>
<p>इत्यनेन कारिकाद्वयेन स्पन्दे दर्शितः ॥ ३ ॥</p>
<p>येषां तु एवं-विधमेतन्मन्त्रवीर्यं<br>
प्रोक्तमहाह्रदानुसन्धानौपयिकमपि परमेश्वरेच्छात एव न<br>
हृदयङ्गमीभवति अपि तु आनुषङ्गिकमात्रविन्दुनादादिकलाजनितासु<br>
मितसिद्धिषु चित्तं रोहति तेषाम् -</p>
<p>प्। ५६)</p>
<p>गर्भे चित्तविकासोऽविशिष्टविद्यास्वप्नः ॥ ४ ॥</p>
<p>गर्भः अख्यातिर्महामाया तत्र तदात्मके मितमन्त्रसिद्धिप्रपञ्चे यश्चित्तस्य<br>
विकासः तावन्मात्रे प्रपञ्चे सन्तोषः असावेव अविशिष्टा<br>
सर्वजनसाधारणरूपा विद्या किञ्चिज्ज्ञत्वरूपा अशुद्धविद्या सैव स्वप्नो<br>
भेदनिष्ठो विचित्रो विकल्पात्मा भ्रमः । तदुक्तं पातञ्जले</p>
<p>ते [ते प्रातिभादयः समाहितचित्तस्य उत्पद्यमाना उपसर्गाः<br>
तद्दर्शनप्रत्यनीकत्वात् व्युत्थितचित्तस्य उत्पद्यमानाः सिद्धय इत्यनुमीयते ।<br>
तत्र योगजधर्मानुगृहीतेभ्यो मनः-श्रोत्र-त्वक्-चक्षुः##-<br>
सूक्ष्मव्यवहितविप्रकृष्टातीतानागतज्ञानम् श्रावणात् दिव्यशब्दज्ञानम्<br>
वेदनात् दिव्यस्पर्शाधिगमः आदर्शात् दिव्यरूपदर्शनम् आस्वादात्<br>
दिव्यरससंवित् वार्तात् दिव्यगन्धज्ञानम् । इदमत्र सूत्रभाष्ययोः प्रयोजनम् ।<br>
व्युत्थितचित्तो हि ताः सिद्धीरभिमन्यते जन्मदुर्गत इव द्रव्यकणिकामपि<br>
द्रविणसम्भारम् योगिना तु समाहितचित्तेन उपनताभ्योऽपि ताभ्यो विरक्तव्यम् ।<br>
अभिसंहित तापत्रयौत्पत्तिकोपशमरूपपरमपुरुषार्थः स खलु अयं<br>
तत्प्रत्यनीकासु सिद्धिषु विरज्येत इति ।] समाधावुपसर्गा व्युत्थाने सिद्धयः<br>
॥ (३-३७)</p>
<p>इति । तदेतत्</p>
<p>प्। ५७)</p>
<p>अतो विन्दुरतो [विन्दुः भ्रूमध्यादौ प्रदेशे<br>
ध्यानाभ्यासप्रकर्षप्रवर्धमानोत्तरोत्तरप्रसादः तेजोविशेषः यो<br>
विन्दुभेदाभ्यासात् धरातत्त्वध्यायिनामभिव्यज्यते । तथा नादो<br>
वेगवन्नद्योघनिर्घोषघनोपक्रमः<br>
क्रमसूक्ष्मीभावाभिव्यज्यमानमधुमत्त-मधुकरध्वनितानुकारी<br>
स्वोच्चरितो ध्वनिविशेषः यं व्योमतत्त्वाभ्यासिनः शृण्वन्ति । तथा रूपं<br>
सन्तमसाद्यावरणेऽपि सति तत्तद्दृश्यवस्त्वाकारदर्शनं यत् तेजस्तत्त्वे<br>
न्यक्षनिक्षप्तमतिभिः निरीक्ष्यते । तथा रसो रसवद्भोग्यवस्तुविरहेऽपि<br>
अमृतास्वादो मुखे यो लोलाग्रलम्बिकादिधारणानिरतैः<br>
अप्तत्त्वध्यायिभिरुपलभ्यते । पवनतत्त्वध्यायिनां स्पर्शसुखविशेषोऽपि<br>
अस्मादेव प्रवर्तते इति द्रष्टव्यम् । उन्मेषाभ्यासयोगिना नात्र सन्तोषिणा<br>
भाव्यम् निरुत्तरपदारोहप्रत्यूहभूतत्वात् ।] नादो रूपमस्मादतो रसः ।<br>
प्रवर्तन्तेऽचिरेणैव क्षोभकत्वेन देहिनः ॥</p>
<p>इत्यनेन दर्शितम् ॥ ४ ॥</p>
<p>यदा तु आगतामपि मितसिद्धिं खिलीकृत्य परामेव स्थितिमवष्टभ्नाति योगी<br>
ततः -</p>
<p>विद्यासमुत्थाने स्वाभाविके खेचरी<br>
शिवावस्था ॥ ५ ॥</p>
<p>प्राङ्निर्दिष्टसतत्त्वाया विद्यायाः स्वाभाविके समुत्थाने<br>
परमेशेच्छामात्रघटिते मितसिद्धिन्यग्भाविनि सहजे समुन्मज्जने खे<br>
बोधगगने चरति इति खेचरी मुद्रा अभिव्यज्यते । कीदृशी</p>
<p>प्। ५८)</p>
<p>खेचरी शिवस्य चिन्नाथस्य अवस्थातुः सम्बन्धिनी अवस्था<br>
स्वानन्दोच्छलत्तारूपा । न तु</p>
<p>बद्ध्वा पद्मासनं योगी नाभावक्षेश्वरं न्यसेत् ।<br>
दण्डाकारं तु तावत्तन्नयेद्यावत्कखत्रयम् [के शिरसि खत्रयं शक्ति##-<br>
ब्रह्मरन्ध्रं संस्थितम् । तत्र तत् मनः अवष्टभ्य खत्रयेण<br>
ऊर्ध्वगमनाय प्रेरयेदिति ।] ॥</p>
<p>निगृह्य तत्र तत्तूर्णं प्रेरयेत् खत्रयेण तु ।<br>
एतां बद्ध्वा महायोगी खे गतिं प्रतिपद्यते ॥</p>
<p>इत्येवं संस्थानविशेषानुसरणरूपाः अपि तु</p>
<p>… पराम् ।<br>
गतिमेत्यर्थभावेन कुलमार्गेण [कुलमार्गेण अक्षकुलद्वारेणेत्यर्थः ।<br>
] नित्यशः ॥</p>
<p>चरते सर्वजन्तूनां खेचरी नाम सा स्मृता ।</p>
<p>इति-श्रीतन्त्रसद्भावनिरूपितपरसंवित्तिस्वरूपा । एवमिह<br>
भेदात्मकमायीयसमस्तक्षोभप्रशान्त्या चिदात्मकस्वरूपोन्मज्जनैकरूपं<br>
मन्त्रवीर्यं मुद्रावीर्यं च आदिष्टम् । तदुक्तं कुलचूडामणौ</p>
<p>एकं सृष्टिमयं [सृष्टिमयं बीजमिति मन्त्रवीर्यरूपम् अहमिति बीजम् ।<br>
मुद्रा परभैरवीयात्मा ।] बीजमेका मुद्रा च खेचरी ।<br>
द्वावेतौ यस्य जायेते सोऽतिशान्तपदे स्थितः ॥</p>
<p>प्। ५९)</p>
<p>इति । स्पन्दे तु मन्त्रवीर्यस्वरूपनिरूपणेनैव मुद्रावीर्यं सङ्गृहीतम् ।</p>
<p>यदा क्षोभः प्रलीयेत तदा स्यात्परमं पदम् ।</p>
<p>इत्यर्धेन अन्यपरेणापि चूडामण्युक्तं खेचरीस्वरूपं भङ्ग्या सूचितम् ॥ ५ ॥</p>
<p>तदत्र मुद्रामन्त्रवीर्यासादनेऽपि -</p>
<p>गुरुरुपायः ॥ ६ ॥</p>
<p>गृणाति उपदिशति तात्त्विकमर्थमिति गुरुः सोऽत्र व्याप्तिप्रदर्शकत्वेन<br>
[व्याप्तिरत्र मुद्रावीर्य-मन्त्रवीर्यस्वरूपा ।] उपायः । तदुक्तं<br>
श्रीमालिनीविजये</p>
<p>स गुरुर्मत्समः प्रोक्तो मन्त्रवीर्यप्रकाशकः ।</p>
<p>इति । स्पन्दे तु एवमादिप्रसिद्धत्वात् [गुर्वादिप्रसिद्धेरित्यर्थः । तथा<br>
अन्यत्रापि</p>
<p>यो गुरुः स शिवः प्रोक्तो यः शिवः स गुरुः स्मृतः ।<br>
उभयोरन्तरं नास्ति गुरोरपि शिवस्य च ॥ इति ।] न सङ्गृहीतम् ।</p>
<p>अगाधसंशयाम्भोधिसमुत्तरणतारिणीम् ।<br>
वन्दे विचित्रार्थपदां चित्रां तां गुरुभारतीम् ॥</p>
<p>इति-पार्यन्तिकोक्त्या च एतदपि सङ्गृहीतमेव ।</p>
<p>प्। ६०)</p>
<p>गुरुर्वा पारमेश्वरी अनुग्राहिका शक्तिः । यथोक्तं श्रीमालिनीविजये</p>
<p>शक्तिचक्रं तदेवोक्तं गुरुवक्त्रं तदुच्यते ।</p>
<p>इति । श्रीमन्त्रिशिरोभैरवेऽपि</p>
<p>गुरोर्गुरुतरा शक्तिर्गुरुवक्त्रगता भवेत् ।</p>
<p>इति । सैव अवकाशं ददती उपायः ॥ ६ ॥</p>
<p>तस्माद्गुरोः प्रसन्नात् -</p>
<p>मातृकाचक्रसम्बोधः ॥ ७ ॥</p>
<p>शिष्यस्य भवतीति शेषः । श्रीपरात्रिंशकादिनिर्दिष्टनीत्या<br>
अहंविमर्शप्रथमकला [इह खलु अनाख्यपरामर्शात्मा अनुत्तरः<br>
शिवशक्त्यादिप्रतिनियतव्यपदेशासहिष्णुः परप्रकाश एव परं तत्त्वं स एव<br>
च स्वातन्त्र्यात् विश्वमवबिभासयिषुः स्वात्मनि शिवशक्तिरूपतामवभासयति<br>
तस्य शिवलक्षणस्य तत्त्वस्य अव्यभिचरितस्वभावा पूर्णाहन्तात्मा अनुत्तरा<br>
कुलस्वरूपा शक्तिरस्तीति । एवं च अकारलक्षणं कुलं शरीरमस्य - इति<br>
आद्यवर्णोऽभिहितः ।] अनुत्तराकुलस्वरूपा प्रसरन्ती आनन्दस्वरूपा<br>
[आकाररूपा ।] सती इच्छेशनभूमिकाभासनपुरःसरं [इरूपाम्<br>
ईरूपां च । इच्छान्तं तावत् अहं-विमर्श एव प्रथमकलारूप इत्यर्थः ।<br>
] ज्ञानात्मिकामुन्मेषदशां ज्ञेयाभासासूत्रणाधिक्येन च ऊनतां<br>
[उन्मेषदशाम् उकाररूपाम् ऊनताम् ऊकाररूपाम् ।]</p>
<p>प्। ६१)</p>
<p>प्रदर्श्य इच्छामेव द्विरूपां [यथा विद्योतनं तस्या एव मनाक्<br>
आधिक्यम् तथा सैव इच्छा ऋकारतामापन्न विद्युदिव तस्या एव विद्योतनं<br>
मनागाधिक्यं च ऋ इति र-श्रुतिश्च वह्निबीजं तेजोरूपम् । एवं<br>
विद्युत्कल्पा एव इच्छा ऌ इति तस्या विद्योतनकल्पं ऌ इति मनागधिकं ल##-<br>
इच्छाया रञ्जितत्वात् षण्ढस्वराणां चतुर्णां तेजोमात्ररूपे र-श्रुतौ<br>
स्थैर्यरूपे ल-श्रुतौ वा सामर्थ्यं द्वितय एव नान्यत्र इति ।]<br>
विद्युद्विद्योतनकल्पतेजोमात्ररूपेण स्थैर्यात्मना च एषणीयेन रञ्जितत्वात् र##-<br>
अमृतरूपेण मेयाभासारूषणमात्रतश्च बीजान्तरप्रसवासमर्थतया<br>
षण्ढाख्यबीजचतुष्टयात्मना रूपेण प्रपञ्च्य<br>
प्रोक्तानुत्तरानन्देच्छासङ्घट्टेन त्रिकोणबीजम् [त्रिकोणबीजम् एकारः स<br>
एव योनिबीजमिति ।] अनुत्तरानन्दोन्मेषयोजनया च<br>
क्रियाशक्त्युपगमरूपमोकारं [निर्माणशक्त्यङ्गीकाररूपम् ।]<br>
प्रोक्तैतद्बीजद्वयसङ्घट्टेन [ए-ओ इत्येतद्बीजद्वयम् ।] षट्कोणं<br>
शूलबीजं [त्रिशूलबीजम् ऐ-औ इत्येवमात्मकमित्यर्थः ।] च<br>
इच्छाज्ञानशक्तिव्याप्तपूर्णक्रियाशक्तिप्रधानत्वात्<br>
शक्तित्रयसङ्घट्टनमयं प्रदर्श्य इयत्पर्यन्तविश्वैकवेदनरूपं<br>
विन्दुमुन्मील्य</p>
<p>प्। ६२)</p>
<p>युगपदन्तर्बहिर्विसर्जनमयविन्दुद्वयात्मानं विसर्गभूमिमुद्दर्शितवती अत<br>
एव अन्तर्विमर्शनेन अनुत्तरे एव एतद्विश्वं विश्रान्तं दर्शयति<br>
बहिर्विमर्शेन तु कादि-मान्तं पञ्चकपञ्चकं अ-इ-उ-ऋ##-<br>
वर्णसन्निवेशोल्लासिका इत्यर्थः ।] पुरुषान्तं समस्तं प्रपञ्चयति ।<br>
एकैकस्याश्च शक्तेः पञ्चशक्तित्वमस्ति इत्येकैकतः पञ्चकोदयः । आभ्य एव<br>
शक्तिभ्यः [उक्तचिदादिभ्यः सर्ववर्णमूलभूताभ्यः इत्यर्थः ।]<br>
शिक्षोक्तसञ्ज्ञानुसारेण [व्याकरणादि-शिक्षोक्तक्रमेण<br>
प्रमातृभूमौ नियति-कला-विद्या-राग-इत्यादिभिः<br>
अन्तरवतिष्ठमानत्वात् अन्तःस्थसञ्ज्ञामुपलभमानान् य-र-ल##-<br>
अन्तःपुम्भूमौ नियत्यादिकञ्चुकत्वेन अवस्थानात्<br>
अन्तस्थाख्यान्प्रमातृभूमिधारणेन विश्वधारणात् धारणाशब्देन<br>
आम्नायेषु उक्तान् तदुपरि भेदविगलनेन अभेदापत्त्या उन्मिषितत्वात्<br>
ऊष्माभिधानान् चतुरो वर्णानाभासितवती । अत्र [अत्रेति ऊष्माक्षरेषु श##-<br>
परिपूर्णममृतवर्णं [मेयरूपं भोग्यम् ।]</p>
<p>प्। ६३)</p>
<p>प्रदर्श्य तदन्ते प्राणबीजप्रदर्शनं कृतम् तत्<br>
अनुत्तरशक्त्याप्यायितानाहतमयम् [ह-कलात्मकम् ।]<br>
इयद्वाच्यवाचकरूपं [वाचकं मन्त्र-वर्ण-पदाध्वरूपं<br>
वाच्यं कला-तत्त्व-भुवनाध्वरूपम् ।] षडध्वस्फारमयं<br>
विश्वम् इति प्रत्यभिज्ञापयितुम् । अत एव प्रत्याहारयुक्त्या<br>
अनुत्तरानाहताभ्यामेव शिवशक्तिभ्यां गर्भीकृतम् एतदात्मकमेव<br>
विश्वम् इति महामन्त्रवीर्यात्मनोऽहंविमर्शस्य तत्त्वम् ।<br>
यथोक्तमस्मत्परमेष्ठिश्रीमदुत्पलदेवपादैः</p>
<p>प्रकाशस्यात्मविश्रान्तिरहम्भावो हि कीर्तितः ।<br>
उक्ता सैव च विश्रान्तिः सर्वापेक्षानिरोधतः ॥</p>
<p>स्वातन्त्र्यमथ कर्तृत्वं मुख्यमीश्वरतापि च ।</p>
<p>इति । तदियत्पर्यन्तं यन्मातृकायास्तत्त्वं तदेव ककार [अनुत्तरात्मकः<br>
ककारः विसर्गात्मकः सकारः तत्सङ्घट्टात्मा क्ष-इति कूटवर्णः ।]<br>
सकारप्रत्याहारेण अनुत्तरविसर्गसङ्घट्टसारेण कूटबीजेन प्रदर्शितमन्ते<br>
इत्यलं रहस्यप्रकटनेन । एवं-विधायाः</p>
<p>… न विद्या मातृकापरा ।</p>
<p>इत्याम्नायसूचितप्रभावाया मातृकायाः सम्बन्धिनश्चक्रस्य</p>
<p>प्। ६४)</p>
<p>प्रोक्तानुत्तरानन्देच्छादिशक्तिसमूहस्य<br>
चिदानन्दघनस्वस्वरूपसमावेशमयः सम्यक् बोधो भवति । एतच्चेह<br>
दिङ्मात्रेणोट्टङ्कितम् [उट्टङ्कितं सूचितम् । तथा च अयमत्र स्फुटो<br>
वर्णनिर्णयः । अ-इति अनुत्तरप्रथमकला अकुलस्वरूपा पूर्णाहन्ता । आ##-<br>
। ई-इति सैव ईशित्री सती स्वात्मविश्रान्तेव अत एव इकार-द्वितयसन्धिरूपता<br>
। उ इति इच्छायां बहिरौन्मुख्ये सति विश्वोन्मेषरूपा ज्ञानशक्तिः । ऊ इति तस्यां<br>
दर्पणनगरवत् अभिन्नायां सत्यां ज्ञेयस्याधिक्यात् संवित्तत्त्वस्य<br>
ऊनतावभासित्वम् । ऋ-ऋ-इति इच्छायाः खलु द्विप्रकारायाः<br>
शून्यभुवमधिशयानाया ज्ञानशक्तिसाचिव्येन तेजःस्पर्शित्वात् र##-<br>
अत्यन्तं शून्यभुवि प्रसरन्त्याः किञ्चित् ज्ञानशक्तिराहित्येन<br>
काष्ठपाषाणरूपतामिव आददानाया ल-श्रुत्या स्थैर्यात्मकत्वेन<br>
विद्युद्विद्योतनकल्पमवभासनम् अत एव स्वात्ममात्रविश्रान्तित्वेन<br>
एषाममृतात्मकत्वम् बहिरौन्मुख्याभावात् बीजान्तरप्रसवासमर्थत्वेन<br>
नपुंसकताव्यपदेशः । ए-इति अनुत्तरानन्दयोरिच्छायां प्रसरतोः<br>
अनुत्तरप्राधान्यात् त्रिकोणबीजम् इच्छाज्ञानक्रियाणां साम्यात् । ऐ-इति<br>
तयोरेव इच्छायामीशित्र्यां च अत्यन्तप्रसरणात् दीर्घीभवनं मात्राधिक्यात् ।<br>
ओ-इति अनुत्तरानन्दयोः बहिरुल्लसितुमिच्छया ज्ञानशक्तौ<br>
विश्वोन्मेषावस्थायां प्रसरणरूपम् । औ-इति अस्यैव अत्यन्तं दैर्घ्यात्<br>
इच्छाज्ञानक्रियाणां स्फुटतया त्रिशूलबीजत्वम् । अं-इति<br>
एवमियत्पर्यन्तस्य विश्वस्य वेदनात्मकत्वेन विन्दुतया प्रथमं<br>
शक्तिमत्परामर्शः । अः-इति पूर्वोक्तस्य अनुत्तरस्यैव<br>
आनन्दशक्त्यविभक्तस्य विसर्गरूपतया शक्तिप्राधान्यपरामर्शः ।<br>
परमेश्वरस्य शक्तयः पञ्च । तासामेकैकस्याः अपि शक्तेः पञ्चकयोगः ।<br>
तेन अनुत्तरात् प्रसृतस्य कवर्गस्य इच्छायाः स्वरूपस्थाया जातस्य चवर्गस्य<br>
अलुब्धलुब्धात्मद्विप्रकाराया इच्छाया उद्भूतस्य टवर्गस्य तवर्गस्य च<br>
उन्मेषात् उत्पन्नस्य पवर्गस्य पञ्चकत्वम् । तत्र अवर्गस्य अधिष्ठात्री ब्राह्मी ।<br>
कवर्गस्य माहेश्वरी पृथ्वी-जल-तेजो-वायु-आकाशानि इति<br>
भूतपञ्चकस्वभावता च । चवर्गस्य वाराही अधिष्ठात्री कौमारी<br>
उपस्थपायु-पाद-पाणि-वाचः इति कर्मेन्द्रियपञ्चकता च ।<br>
तवर्गस्य अधिष्ठात्री चामुण्डा घ्राण-जिह्वा-चक्षुः-त्वक्##-<br>
मनो-बुद्धि-अहङ्कार-प्रकृति-पुरुषतत्त्वानि इति पञ्चकत्वं<br>
च । अन्तस्थानां नियति-राग-कला-विद्यातत्त्वचतुष्कत्वम्<br>
मायाकालयोरत्रैव अन्तर्भावः । श-ष-सकाराणामीश्वर##-<br>
तदेवमनुत्तर-हकारयोः प्रत्याहारे निखिलं वाच्यवाचकमयं<br>
षडध्वरूपं विश्वम् अनुत्तर एव विश्राम्यति इति- दर्शयितुम्<br>
अनुत्तरात्मकस्य ककारस्य सकारस्य च शक्तिमयस्य सङ्घट्टात्मतया<br>
कूटबीजस्य अन्ते प्रदर्शनं कृतमिति वर्णनिर्णयः ।] । विततं तु<br>
अस्मत्प्रभुपादैः श्रीपरात्रिम्-</p>
<p>प्। ६५)</p>
<p>शकाविवरण-तन्त्रालोकादौ प्रकाशितम् । उक्तं च श्रीसिद्धामृते</p>
<p>सात्र [सा पारमेश्वरी संविन्मात्ररूपा विसर्गशक्तिरेव<br>
गर्भीकृतनिखिलविश्वत्वात् कुण्डलिनीशब्दव्यपदेश्या अनच्ककलारूपा<br>
वाच्यवाचकात्मनि अत्र विश्वत्र अविद्यादेः तत्कारणत्वे दूरापास्तत्वात् बीजभूता<br>
तत्त्वेऽपि संविन्निष्ठत्वात् सर्वव्यवस्थितीनां जीवभूता नहि संविदमन्तरेण<br>
किञ्चिदपि स्फुरेदिति भावः । तदेवं-विधायाश्च तस्याः सकाशात्<br>
अनुत्तरेच्छाज्ञानाख्यं परामर्शत्रयं जातम् ततश्च परामर्शत्रयात्<br>
उक्तनीत्या निखिलपरामर्शान्तरोदयः ।] कुण्डलिनी बीजजीवभूता चिदात्मिका ।<br>
तज्जं ध्रुवेच्छोन्मेषाख्यं त्रिकं वर्णास्ततः पुनः ॥</p>
<p>प्। ६६)</p>
<p>आ इत्यवर्णादित्यादि [एकः इति शब्दः स्वरूपपरामर्शकः अपरः प्रकारे<br>
तेन अनुत्तरात् आनन्दो यथा जातः एवमिच्छातः ईशित्री उन्मेषादूनता यावत्<br>
ककारादिः सकरान्तो यस्याः एवं-विधा हकारात्मिका वैसर्गिकी कला जाता<br>
निखिलमेव वर्णजातमुदितमित्यर्थः । मकारान्तेति वक्तव्ये ककारादि##-<br>
जन्मापि द्योतयितुमुक्तम् । अ-कु-ह-विसर्जनीयानां कण्ठः<br>
इत्यादिनीत्या कवर्गहकारविसर्जनीयानामकारादेव उत्पत्तिः । वैसर्गिकी कला इति<br>
सामान्योक्तेः परापरो हि विसर्जनीयात्मा विसर्गः कटाक्षितः । एतच्च सर्वं<br>
विसर्गादुत्पन्नं विसर्ग एव तत्तदामर्शात्मना स्फुरित इत्यर्थः । स एव हि<br>
परप्रमात्रेकरूपऽशेषविश्वक्रोडीकारेण अनुत्तरहकारात्मना प्रस्फुरन्<br>
अन्तर्बहीरूपतया नर-शक्ति-शिवात्मतामाभासयेत् अत आह पञ्चधा<br>
स च इति । चो हेतौ यतः स विसर्ग एव बिन्दुः विदिक्रियायां स्वतन्त्रः प्रमाता<br>
बहीरूपतया हृदये नररूपतया बहीरूपत्वेऽपि अन्तारूपतायामेव विश्रान्तेः<br>
नादे शक्तितया अन्तारूपतया परमे पदे द्वादशान्ते शिवतया प्रस्फुरन्<br>
पञ्चप्रकारः । अत एव शरीरेऽपि हृदयात् मूर्धान्तं हृत्कण्ठ##-<br>
पञ्चधात्वेऽपि अस्य वस्तुतः त्रैरूप्ये एव पर्यवसानमिति न<br>
पूर्वापरव्याहतत्वं किञ्चिदाशङ्क्नीयम् । ननु एक एव असौ कथं हृदादौ<br>
वर्तते ? इत्यत आह व्यापको हि सः इति । आ इत्यवर्णेति पद्यद्वयस्यार्थो<br>
निर्दिष्टः ।] यावद्वैसर्गिकी कला ।<br>
ककारादिसकारान्ताद्विसर्गात्पञ्चधा स च ॥</p>
<p>बहिश्चान्तश्च हृदये नादेऽथ परमे पदे ।<br>
विन्दुरात्मनि मूर्धान्ते हृदयाद्व्यापको हि सः ॥</p>
<p>आदिमान्त्यविहीनास्तु [न केवलं मातृकाया एव परमन्त्रवीर्यात्मत्वेन<br>
अज्ञाताया नैष्फल्यं यावत् मननत्राणधर्माणां मन्त्राणामपि इत्याह<br>
आदिमेति तुशब्दः चार्थे । आदिमः अनुत्तरः अन्त्यो हकारः तेन मन्त्राः<br>
अहम्परामर्शरूपादिमान्त्यविहीनाः तद्रूपत्वेन अपरिज्ञायमानाः<br>
शरदभ्रवत् स्युः अकिञ्चित्करा एव इत्यर्थः । अन्यथा पुनः अहं##-<br>
तत्तत्स्वकार्यकारिणो भवेयुः इति तात्पर्यार्थः ।] मन्त्राः स्युः<br>
शरदभ्रवत् ।</p>
<p>प्। ६७)</p>
<p>गुरुर्लक्षणमेतावदादिमान्त्यं [एतत्परिज्ञानमेव गुरोर्मुख्यं<br>
लक्षणमित्याह गुरोरिति । एवं-ज्ञानित्वादियोगात् द्योतनस्वभावो<br>
विश्वनिर्भरः अहमिव सर्वेषां पूज्यः इति भगवदुक्तिः ।] च वेदयेत् ॥</p>
<p>पूज्यः सोऽहमिव ज्ञानी भैरवो देवतात्मकः ।<br>
श्लोकगाथादि [एवं-विधो गुरुः न केवलं स्वभावत एव<br>
परिस्फुरत्परशक्तिवीर्यात्मनो मन्त्रानेव वेत्ति यावत् किञ्चन लौकिकमपि<br>
श्लोकादि इत्याह श्लोकेति । स खलु गुरुः तस्मात् निरतिशयज्ञानयोगात् सर्वं<br>
यत्किञ्चन बाह्यं श्लोकादि तथा अहं-परामर्शत्वेन परामृशन्<br>
मन्त्रत्वेनैव सर्ववेत्तृत्वात्मकमनन-संसार्यनुग्रहात्मक##-<br>
अहम्परामर्शरूपमेव इत्यर्थः । नहि<br>
प्रकाशात्मपरप्रमातृरूपतामन्तरेण किञ्चिदपि स्फुरेदिति भावः ।]<br>
यत्किञ्चिदादिमान्त्ययुतं यतः ॥</p>
<p>तस्माद्विदंस्तथा सर्वं मन्त्रत्वेनैव पश्यति ।</p>
<p>इति । एतच्च स्पन्दे</p>
<p>सेयं [मातृकातत्त्वपरिज्ञानवतामेव योगिनाम् इयं शक्तिः<br>
भुक्तिमुक्तिलक्षणां सिद्धिं यच्छेत् अन्यथा तत्तद्वाचकानुवेधद्वारेण<br>
हर्षशोकादिरूपतामादधाना बन्धकारिणी एव पशूनाम् इति<br>
भुक्तिमुक्तिलक्षणफलायोगात् निष्फलैव भवेदिति पिण्डार्थः ।] क्रियात्मिका<br>
शक्तिः शिवस्य पशुवर्तिनी ।<br>
बन्धयित्री स्वमार्गस्था ज्ञाता सिद्ध्युपपादिका ॥</p>
<p>इत्यनेनैव भङ्ग्या सूचितम् ॥ ७ ॥</p>
<p>प्। ६८)</p>
<p>ईदृशस्य अस्य मातृकाचक्रसम्बोधवतः -</p>
<p>शरीरं हविः ॥ ८ ॥</p>
<p>सर्वैर्यत्प्रमातृत्वेन अभिषिकं स्थूलसूक्ष्मादिस्वरूपं शरीरं तत्<br>
महायोगिनः परस्मिन् चिदग्नौ हूयमानं हविः<br>
शरीरप्रमातृताप्रशमनेन सदैव चिन्मातृताभिनिविष्टत्वात् । यदुक्तं<br>
श्रीविज्ञानभैरवे</p>
<p>महाशून्यालये वह्नौ भूताक्षविषयादिकम् ।<br>
हूयते मनसा साकं स होमः स्रुक्च चेतना [महाशून्यस्य<br>
शून्यातिशून्यपदस्य आ समन्तात् लयो यत्र परतत्त्वात्मनि वह्नौ तत्र<br>
भूतेन्द्रिय-विषय-भुवन-तत्त्वादिरूपं जगत्<br>
तद्विभागकल्पनाहेतुना मनसा सह चेतना विश्वानुसन्धात्री शक्तिरेव स्रुक्<br>
तया हूयते यत् स होमः अग्नौ हविर्दानमित्यर्थः । चित्तिः स्रुक् चित्तमाज्यम् इत्यादि<br>
श्रुतेः ।] ॥</p>
<p>इति । श्रीतिमिरोद्घाटेऽपि</p>
<p>यः प्रियो यः सुहृद्बन्धुर्यो दाता योऽतिवल्लभः ।<br>
तदङ्गभक्षणाद्देवि [स्वात्मार्थानुकूल्यस्य आश्रयभूतेषु प्रिय##-<br>
भक्षणात् तदहन्तादिप्रशमनात् योगी प्रत्ययसृष्टिं भुङ्क्ते इत्यर्थः ।<br>
] ह्युत्पतेद्गगनाङ्गना ॥</p>
<p>इति । अत्र हि देहप्रमातृताप्रशमनमेव पिण्डार्थः । श्रीमद्भगवद्गीतास्वपि</p>
<p>प्। ६९)</p>
<p>सर्वाणीन्द्रियकर्माणि प्राणकर्माणि चापरे ।<br>
आत्मसंयमयोगाग्नौ जुह्वति ज्ञानदीपिते [सर्वान् इन्द्रियव्यापारान्<br>
मानसान् मुखनासिकानिर्गमनादीन् वायवीयान् व्यापारान् च आत्मनो मनसः<br>
संयमहेतौ योगनाम्नि ऐकाग्र्य वह्नौ सम्यक् ज्ञानपरिदीपिते निवेशयन्ति<br>
गृह्यमाणं विषयं सङ्कल्प्यमानं या तदेकाग्रतयैव<br>
परित्यक्तान्यव्यापारतया बुद्ध्या गृह्णन्ति इति तात्पर्यम् ।] ॥</p>
<p>इति । स्पन्दे तु</p>
<p>यदा क्षोभः प्रलीयेत तदा स्यात्परमं पदम् ।</p>
<p>इत्यनेनैव सङ्गृहीतम् । क्षोभो देहाद्यहम्प्रत्ययरूपः इति हि तद्वृत्तौ<br>
भट्टश्रीकल्लटः ॥ ८ ॥</p>
<p>अस्य च -</p>
<p>ज्ञानमन्नम् ॥ ९ ॥</p>
<p>यत्पूर्वं ज्ञानं बन्धः (१-२) इत्युक्तं तत् अद्यमानत्वात्<br>
ग्रस्यमानत्वात् योगिनामन्नम् । यत्संवादितं प्राक्</p>
<p>मृत्युं च कालं च कलाकलापं<br>
विकारजातं प्रतिपत्तिसात्म्यम् ।<br>
ऐकात्म्य-नानात्म्यवितर्कजातं<br>
तदा स सर्वं कवलीकरोति ॥</p>
<p>इति ।</p>
<p>अथ [उक्तार्थविषये अर्थान्तरमादिशति ।] च यत्स्वरूपविमर्शात्मकं<br>
ज्ञानं तत्</p>
<p>प्। ७०)</p>
<p>अस्य अन्नं पूर्णपरितृप्तिकारितया स्वात्मविश्रान्तिहेतुः । तदुक्तं<br>
श्रीविज्ञानभैरवे</p>
<p>अत्रैकतमयुक्तिस्थे [द्वादशोत्तरशतभूमिकासु एकतमस्यां<br>
भूमिकायां समाहितमनसो योगिनो या विश्वभरितात्म-भैरवावस्था सा<br>
तृप्तिरित्यर्थः ।] योत्पद्येत दिनाद्दिनम् ।<br>
भरिताकारिता सात्र तृप्तिरत्यन्तपूर्णता ॥</p>
<p>इति । युक्तिर्हि [शाम्भव-शाक्ताणवाख्योपायत्रयस्य भिन्नतया<br>
निर्दिष्टत्वात् इयत्सङ्ख्याक-भूमिकाप्रत्ययात्मिका ।] तत्र<br>
द्वादशोत्तरशतभूमिकाज्ञानरूपैव । एतच्च स्पन्दे</p>
<p>प्रबुद्धः [असङ्कुचितस्वातन्त्र्यशक्तिरित्यर्थः ।] सर्वदा<br>
तिष्ठेत् … ।</p>
<p>इत्यनया कारिकया सङ्गृहीतम् ॥ ९ ॥</p>
<p>यदा तु एवं सततावहितो न भवति तदा ज्ञानवतोऽपि अस्य अवधानावलेपात् -</p>
<p>विद्यासंहारे तदुत्थस्वप्न-<br>
दर्शनम् ॥ १० ॥</p>
<p>प्रोक्तज्ञानस्फाररूपायाः शुद्धविद्यायाः संहारे निमज्जने तदुत्थस्य<br>
क्रमात्क्रमन्यक्कृतविद्यासंस्कारस्य स्वप्नस्य भेदमयस्य<br>
विकल्पप्रपञ्चरूपस्य दर्शनं स्फुटम् उन्मज्जनं भवति । तदुक्तं<br>
श्रीमालिनीविजये</p>
<p>प्। ७१)</p>
<p>न चैतदप्रसन्नेन शङ्करेणोपदिश्यते ।<br>
कथञ्चिदुपदिष्टेऽपि वासना नैव जायते ॥</p>
<p>इत्युपक्रम्य</p>
<p>वासनामात्रलाभेऽपि योऽप्रमत्तो न जायते ।<br>
तमनित्येषु भोगेषु योजयन्ति विनायकाः [विनायकाः तत्तद्दिव्यगण##-<br>
ऋतम्भराप्रज्ञावतो ब्राह्मणस्य सत्त्वशुद्धिमनुपश्यन्तः<br>
स्थानैरुपनिमन्त्रयन्ते । भो इहास्यतां कमनीयोऽयं भोगः कमनीयेयं<br>
कन्ता रसायनमिदं जरामृत्यू बाधते वैहायसमिदं यानं अमी<br>
कल्पद्रुमाः पुण्या मन्दाकिनी सिद्धा महर्षयः उत्तमा अनुकूला अप्सरसः<br>
दिव्ये श्रोत्रचक्षुषी वज्रोपमः कायः स्वगुणैः सर्वमिदमुपार्जितमायुष्मता<br>
प्रतिपद्यतामिदमक्षय्यमजरममरस्थानं देवानां प्रियम् इति<br>
पातञ्जलदर्शनोक्तप्रकारेण सविनयादरपूर्वं<br>
दिव्यवस्तुगुणानुकीर्तनतत्प्रदर्शनेन योगिनमनित्यभोगेषु प्रलोभयन्ते ।<br>
तस्मात् परसिद्धिप्राप्तौ प्रत्यूहभूतत्वात् भोगेभ्यो विरज्येतेति भावः ।] ॥</p>
<p>इति । तदेतत्</p>
<p>अन्यथा तु स्वतन्त्रा स्यात्सृष्टिस्तद्धर्मकत्वतः ।<br>
सततं लौकिकस्येव जाग्रत्स्वप्नपदद्वये [एकस्य स्वतन्त्रपरमेशितुः<br>
ममैव इदं विश्वम् - इति विश्वभरितसंवित्स्वरूपसमाधानपरित्यागेन<br>
योगिनः पदद्वये प्रसरद्दृक्क्रियात्मकतया विचित्रभ्रमदानसमर्थं<br>
नानाभाववैचित्र्यनिर्माणं पशोरिव दुर्निवारप्रसरमस्ति<br>
नीलसुखादिसृष्ट्यैव अयं स्वायत्तीक्रियते इत्यर्थः । समाहितचेतसस्तु तत्र<br>
ज्ञानज्ञेयात्मभावेन स्फुरन्ती पारमेश्वरी शक्तिः<br>
चिन्मयस्वरूपावरणप्रतिबन्धाय न प्रगल्भते इति भावः ।] ॥</p>
<p>इत्यनेन स्पन्दे सङ्गृहीतम् । अतश्च नित्यं शुद्धविद्याविमर्शनपरेणैव<br>
योगिना भाव्यम् इत्युपदिष्टं भवति । यथोक्तम्</p>
<p>प्। ७२)</p>
<p>तस्मान्न तेषु संसक्तिं कुर्वीतोत्तमवाञ्छया ।</p>
<p>इति-श्रीपूर्वे । श्रीस्पन्देऽपि</p>
<p>अतः सततमुद्युक्तः स्पन्दतत्त्वविविक्तये ।<br>
जाग्रदेव निजं भावमचिरेणाधिगच्छति [शाक्ततत्त्वस्य<br>
स्वरूपाविर्भावाय सततमुद्युञ्जानो जागरावस्थायामेव<br>
निरावरणचिद्रसघनभैरवपरमार्थसत्तां संवेदयते इति ।] ॥</p>
<p>इति । एवं चित्तं मन्त्रः (२-१) इत्यतः प्रभृति मन्त्रवीर्य##-</p>
<p>उच्चाररहितं वस्तु चेतसैव विचिन्तयन् [दृढैकाग्र्येण<br>
विमर्शनविषयीकुर्वन् ।] ।<br>
यं समावेशमाप्नोति शाक्तः सोऽत्राभिधीयते ॥</p>
<p>इत्याम्नातं शाक्तोपायं विविच्य अवधानावलिप्तं प्रति विद्यासंहारे<br>
तदुत्थस्वप्नदर्शनम् (२-१०) इति सूत्रेण एतदनुषङ्गेण<br>
[भेदमयप्रपञ्चदर्शनस्य निमज्जने क उपाय इति प्रसङ्गेन ।]<br>
आणवोपायप्रतिपादनस्य अवकाशो दत्तः । इति शिवम् ॥ १० ॥</p>
<p>आदितः सूत्रसङ्ख्या ॥ ३२ ॥</p>
<p>इति श्रीमन्माहेश्वराचार्याभिनवगुप्तपादपद्मोपजीवि##-<br>
नाम द्वितीय उन्मेषः ॥ २ ॥</p>
<p>शिवसूत्रविमर्शिनी ।</p>
<p>अथ तृतीयोन्मेषारम्भः ।</p>
<p>इदानीमाणवोपायं [आणवोपायो नाम पाशव्यापारः । यदा तु अंसौ<br>
विकल्पः स्वसंस्कारार्थमुपायान्तरमपेक्षते तदा बुद्धिप्राणादिकान्<br>
परिमितरूपान् उपायत्वेन गृह्णन् अणुत्वं प्राप्त आणवं<br>
ज्ञानमाविर्भावयति । तत् हि चित्तविश्रान्त्यात्मकम् । यदुक्तम्</p>
<p>पूर्वं विसृज्य सकलं कर्तव्यं शून्यतानले ।<br>
चित्तविश्रान्तिसञ्ज्ञोऽयमाणवः परिकीर्तितः ॥] प्रतिपिपादयिषुः अणोः<br>
तावत्स्वरूपं दर्शयति -</p>
<p>आत्मा चित्तम् ॥ १ ॥</p>
<p>यदेतत् विषयवासनाच्छुरितत्वात् नित्यं<br>
तदध्यवसायादिव्यापारबुद्ध्यहङ्कृन्मनोरूपं [तदिति तेषां<br>
विषयाणां निश्चयाभिमानविकल्पाः ।] चित्तं तदेव अतति [अत<br>
सातत्यगमने इति पाठात् ।] चिदात्मकस्वस्वरूपाख्यात्या<br>
सत्त्वादिवृत्त्यवलम्बनेन [प्रकाशचाञ्चल्यावरणादीनां<br>
सत्त्वादिगुणकार्याणां वृत्त्याश्रयेण प्रकाशो बुद्धिव्यापारः चाञ्चल्यं<br>
मनसः आवरणमहङ्कृतेः ।] योनीः सञ्चरति इति</p>
<p>प्। ७४)</p>
<p>आत्मा अणुरित्यर्थः । न तु चिदेकरूपस्य अस्य अतनमस्ति [नहि वस्तुतो<br>
नित्यविभुबुद्धस्वरूपस्य आत्मनः क्वचित् देशाद्यन्तरे गतिरित्यर्थः ।] । अत<br>
एव चैतन्यमात्मा (१-१) इति##-<br>
इदानीं तु एतदीयसङ्कोचावभासप्रधानाणवदशौचित्येन इति न<br>
पूर्वापरवैषम्यम् ॥ १ ॥</p>
<p>अस्य चित्तस्वरूपस्य अण्वात्मनः -</p>
<p>ज्ञानं बन्धः ॥ २ ॥</p>
<p>सुखदुःखमोहमयाध्यवसायादिवृत्तिरूपं [अध्यवसायो निश्चयः<br>
आदिना विकल्पनाभिमानादि गृह्यते ।] तदुचितभेदावभासनात्मकं यत्<br>
ज्ञानं तत् बन्धः । तत्पाशितत्वादेव हि अयं संसरति । तदुक्तं<br>
श्रीतन्त्रसद्भावे</p>
<p>सत्त्वस्थो राजसस्थश्च तमस्थो गुणवेदकः ।<br>
एवं पर्यटते देही स्थानात्स्थानान्तरं व्रजन् ॥</p>
<p>इति । एतदेव</p>
<p>तन्मात्रोदयरूपेण [तन्मात्राणि स्थूलभूतकारणभावेन<br>
ईश्वरेच्छयैव अवभासिताः सूक्ष्मा शब्दादयः तेषामुदयः<br>
स्थूलशरीरभावपरिणताकाशाद्यात्मना अभिव्यक्तिः तथा च यद्यत् नाड्यादि<br>
सुषिरं तदाकाशं शब्दतन्मात्रोदयः । यद्यत् सक्रियं प्राणादि स वायुः<br>
स्पर्शतन्मात्रोदयः । यद्यत् उष्णभास्वरादिरूपमग्न्यादि तत्तेज्ॐ<br>
रूपतन्मात्रोदयः । यद्यत् द्रवरूपं रुधिरादि ता आपः रसतन्मात्रोदयः ।<br>
यद्यत् कठिनं मांसास्थिस्नाय्वादि सा पृथिवी गन्धतन्मात्रोदयः इति<br>
तन्मात्रोदयो रूपमाकारो यस्य तेन मनोऽहम्बुद्धिवर्तिना अनुभूयमानस्य<br>
आत्मलाभोऽनुभवश्च अन्तःकरणनिविष्टः इति मनसि रजोगुणोदये अहङ्कारे<br>
तमोगुणोदये बुद्धौ च सत्त्वगुणोदयरूपायां वृत्तिर्वर्तनं यस्य<br>
तादृशेन पुर्यां सूक्ष्मशरीरे तन्मात्रपञ्चकं गुणत्रयमिति<br>
स्थूलशरीरकारणभूतमष्टकं यत् सन्निविष्टं तन्मुख्यं पुर्यष्टकं<br>
तत्कार्यत्वात् स्थूलमपि शरीरं तेन संरुद्धः तावन्मात्रमेव<br>
आत्मत्वेनाभिनयमानो विस्मृतसर्वात्मकत्वादिस्वसामर्थ्यवशात् बद्धः अत<br>
एव परवशः सर्वशक्तिस्वभावव्यतिरिक्त##-<br>
मायाभासितानादिनिजकर्म्पचित-वासनानुगुण##-<br>
पुर्यष्टकोद्भूतं देहबन्धे भोगनिर्वृत्तेः हेतुतः प्रत्ययोद्भवं<br>
नियतस्वविषयज्ञानोत्पादरूपं यतः अयं पशुर्भुङ्क्ते अनुभवति<br>
स्वविषयमात्रभोक्तृताभिमानप्रत्ययोत्पादस्य भोगसद्भावात् अतः तस्य<br>
स्थूलसूक्ष्मात्मपुर्यष्टकस्य विद्यमानत्वात् अप्रबोधे सति अनुच्छेदात् संसरेत्<br>
अनवरतं नानाशरीरभोगवासना-कर्मचक्रभ्रममनुभवेत् आ<br>
प्रबोधप्रत्युदयात् ।] मनोऽहम्बुद्धिवर्तिना ।</p>
<p>प्। ७५)</p>
<p>पुर्यष्टकेन संरुद्धस्तदुत्थं प्रत्ययोद्भवम् ॥</p>
<p>भुङ्क्ते परवशो भोगं तद्भावात्संसरेत्… ।</p>
<p>इत्यनेनानूदितम् ।</p>
<p>… अतः ।<br>
संसृतिप्रलयस्यास्य [अहो हेतोः अस्य पशोः संसृतिक्षयस्य कारणमिति<br>
वैयधिकरण्येन षष्ठ्यौ व्याख्येये ।] कारणं सम्प्रचक्ष्महे ॥</p>
<p>इत्येतत्प्रतिबिधानाय [एतदिति भोक्तृत्वाभिमानात्मसंसृतिकारणस्य<br>
निराकरणाय ।] स्पन्दशास्त्रे ॥ २ ॥</p>
<p>प्। ७६)</p>
<p>ननु च</p>
<p>ज्ञानं प्रकाशकं लोके आत्मा चैव प्रकाशकः ।<br>
अनयोरपृथग्भावाज्ज्ञाने ज्ञानी प्रकाशते [ज्ञान इति<br>
नीलाद्युपलम्भाध्यवसायादिपदे ज्ञानी प्रकाशात्मा आत्मैव प्रस्फुरति<br>
अनयोः ज्ञानिज्ञानयोरेकस्वभावात् । यदुक्तम्</p>
<p>प्रकाशमानं न पृथक् प्रकाशात्<br>
स च प्रकाशो न पृथग्विमर्शात् ।</p>
<p>नान्यो विमर्शोऽहमिति-स्वरूपाद्<br>
अहंस्वरूपोऽस्मि चिदेकरूपः ॥ इति ।</p>
<p>पुनश्च । प्रकाशमाने परमार्थभानौ<br>
नश्यत्यविद्यातिमिरे समस्ते ।<br>
तदा बुधा निर्मलदृष्टयोऽपि<br>
किञ्चिन्न पश्यन्ति भवप्रपञ्चम् ॥ इति ।</p>
<p>ज्ञानं न भवतो भिन्नं ज्ञेयं ज्ञानात्प्ठङ् नहि ।<br>
अतो न त्वितरत्किञ्चित्तस्माद्भेदो न वास्तवः ॥ इति च ।] ॥</p>
<p>इति-श्रीविज्ञानभैरवोक्तदृष्ट्या ज्ञानमपि प्रकाशमयमेव इति##-<br>
प्रत्यभिज्ञायेत यदा तु तन्मायाशक्तितो नैवं विमर्शस्तदा -</p>
<p>कलादीनां तत्त्वानामविवेको<br>
माया ॥ ३ ॥</p>
<p>किञ्चित्कर्तृतादिरूपकलादिक्षित्यन्तानां तत्त्वानां कञ्चुक-पुर्यष्टक##-</p>
<p>प्। ७७)</p>
<p>तानां योऽयमविवेकः [परमार्थस्वरूपस्य अपथनस्वभावः ।]<br>
पृथक्त्वाभिमतानामेव अपृथगात्मत्वेन प्रतिपत्तिः सा माया<br>
तत्त्वाख्यातिमयः प्रपञ्चः । तदुक्तं श्रीतन्त्रसद्भावे</p>
<p>कलोद्वलितचैतन्यो [कलया किञ्चित्कर्तृत्वलक्षणेन कलातत्त्वेन<br>
उद्वलितमपूर्णतां प्राप्तं चैतन्यं सर्वकर्तृत्वलक्षणं यस्य सः ।<br>
विद्यया अल्पज्ञतात्मकेन विद्यातत्त्वेन दर्शिताः कमनीयतया<br>
प्रमेयभूमिकां नीता गोचरा इन्द्रियार्थाः । रागेण रागतत्त्वेन रञ्जितो<br>
विषयेषु साभिलाषीकृत आत्मा यस्य । तस्य पशोः दरात्मको<br>
मिताहन्तात्ममायीयमलस्वरूपो बन्धः । तदाश्रयेति मायीयबन्धाश्रयः<br>
शुभाशुभकर्मवासनास्वभावः । तत्रैव उभयरूपे मले असौ बध्यते<br>
इत्यर्थः ।] विद्यादर्शितगोचरः ।<br>
रागेण रञ्जितात्मासौ बुद्ध्यादिकरणैर्युतः ॥</p>
<p>एवं मायात्मको बन्धः प्रोक्तस्तस्यो(स्य द-)दरात्मकः ।<br>
तदाश्रयगुणो धर्मोऽधर्मश्चैव समासतः ॥</p>
<p>तत्रासौ संस्थितः पाश्यः पाशितस्तैस्तु तिष्ठति ।</p>
<p>इति । स्पन्दे तु</p>
<p>अप्रबुद्धधियस्त्वेते [अप्रबुद्धा परमेश्वरपरानुग्रहविरहात्<br>
अविगलितगाढाज्ञाननिद्रा धीः येषां तान् गुणादिस्पन्दनिःष्यन्दाः स्वस्मिन्<br>
परमात्मनि सामान्यस्पन्दमात्रकर्मके स्थितिः निर्विकल्पप्रतिपत्तिप्रभवा<br>
सुथिरा प्रतिष्ठा तस्याः स्थगने सद्य एव आच्छादने गृहीतोद्योगाः<br>
प्रतिपक्षभूतस्य प्रबोधस्य अभावात् लब्दप्रसरत्वत् एवमुपचरिताः दारुणे<br>
दुर्लङ्घ्ये जन्मादिप्रबन्धमार्गे पातयन्ति इत्युत्तरेणान्वयः । अयमाशयः<br>
यथा कांश्चित् राजादीन् प्रमादित्वाद्यवस्थासत्त्वात् सदपि<br>
सैन्यादिस्वसामर्थ्यं सत्त्वेन अप्रतिपद्यमानान् अन्तरप्रेक्षिणो विपक्षाः<br>
स्वपदव्यपरोपणबद्धाभियोगा महति व्यसने पातयन्ति आ<br>
स्वसामर्थ्यसद्भावप्रतिपत्तेः । एवमप्रबुद्धस्य सर्वकर्तृत्वादिलक्षं<br>
निजं महिमानं सामान्यस्पन्दरूपं विद्यमानमपि अप्रतिबुद्ध्यमानस्य<br>
सर्वकार्यपरतन्त्रं देहादिसर्गमेव आत्मत्वेन अवगच्छतः एते लब्धप्रसराः<br>
सुखितोऽहमित्यादयो गुणप्रधानाः प्रत्ययप्रवाहाः सत्ये स्वात्मनि स्थितिः<br>
व्यवधाय संसारमेव आसादयन्ति आ प्रबोधप्राप्तेः इति प्रबुद्धा एव<br>
अस्योपदेशस्य विषया न अप्रबुद्धाः ॥] स्वस्थितिस्थगनोद्यताः ।</p>
<p>इत्यनेन एतत् भङ्ग्या उक्तम् ॥ ३ ॥</p>
<p>प्। ७८)</p>
<p>अतश्च एतत्प्रशमाय [एतदिति मायाबन्धनिवृत्त्यै ।] -</p>
<p>शरीरे संहारः कलानाम् ॥ ४ ॥</p>
<p>महाभूतात्मकं पुर्यष्टकरूपं समनान्तं यत् स्थूलं सूक्ष्मं परं<br>
शरीरं तत्र याः पृथिव्यादिशिवान्ततत्त्वरूपाः कला भागाः तासां<br>
संहारः स्वकारणे लयभावनया [यथा उपनिषदि तस्माद्वा<br>
एतस्मादात्मन आकाशः सम्भूत आकाशाद्वायुर्वायोरग्निरग्नेराप अद्भ्यः<br>
पृथिवी पृथिव्याः पुरुषः पुरुष एवेदं सर्वम् इति यथाक्रमं<br>
यथास्वकारणमुत्पद्यन्ते । एवं व्युत्क्रमं तत्त्वानां<br>
पृथिव्यादिशिवान्तानां स्वकारणे लयो भाव्यते आरोहणक्रमेण ।]<br>
दाहादिचिन्तनयुक्त्या [निजापसव्यापादाङ्गुष्ठात् भावनया उत्थापितेन<br>
कालाग्निरुद्रेण रचितवपुःप्लोषणादियुक्तिः ।] वा ध्यातव्यः इति शेषः ।<br>
यदुक्तं श्रीविज्ञानभैरवे</p>
<p>प्। ७९)</p>
<p>भुवनाध्वादिरूपेण [भेद-भेदाभेद-अभेदस्थित्या वा<br>
भुवन-तत्त्व-कलाध्वस्थित्या अन्त इति भावनावसाने<br>
निर्विकल्पपदविश्रान्तिः । ध्यानाख्योऽयमाणवोपायः ।]<br>
चिन्तयेत्कमशोऽखिलम् ।<br>
स्थूलसूक्ष्मपरस्थित्या यावदन्ते मनोलयः ॥</p>
<p>इति । तथा</p>
<p>कालाग्निना कालपदादुत्थितेन [दक्षपादाङ्गुष्ठात् पुरमिति शरीरम्<br>
आभासः परिमितप्रमेयादिज्ञानम् ।] स्वकं पुरम् ।<br>
प्लुष्टं विचिन्तयेदन्ते शान्ताभासः प्रजायते ॥</p>
<p>इति । एवमादि च सर्वागमेष्वस्ति । अत एव</p>
<p>उच्चारकरणध्यानवर्णस्थानप्रकल्पनैः [उच्चारः<br>
स्थूलसूक्ष्मोभयरूपेण प्राणव्यापारः करणं देहसन्निवेशविशेषात्मा<br>
मुद्रादिव्यापारः ध्यानं बुद्धिव्यापारः यदेतत् सर्वतत्त्वान्तर्भूतं<br>
स्वप्रकाशं परतत्त्वं तस्यैव निजहृदयबोधे विभावनम् वर्णः<br>
सूक्ष्मप्राणोच्चारे स्फुरन् अव्यक्तानुकृतिप्रायो ध्वनिः<br>
सृष्टिसंहारबीजात्मा स्थानं त्रिकोणकन्दहृदादि एतदभ्यासात्<br>
परसंवित्तिलाभो भवति ।] ।<br>
यो भवेत्स समावेशः सम्यगाणव उच्यते ॥</p>
<p>इति-श्रीपूर्वशास्त्रे ध्यानादि एव आणवत्वेन उक्तम् । एतच्च स्थूलत्वात्<br>
शाक्तोपायप्रकाशात्मनि स्पन्दशास्त्रे न सङ्गृहीतम् । यत्तु अत्र<br>
पर्यवसानभङ्ग्या [विकल्पसंस्कारेण स्फुटतमविकल्पोन्मुखप्रेक्षिणि<br>
चित्तसम्बोधलक्षणे शाक्तोपाये चित्तविश्रान्तिलक्षणस्य आणवोपायस्य<br>
पर्यवसानम् इत्यर्थः ।] शाक्तादि अस्ति तत् अस्माभिः</p>
<p>प्। ८०)</p>
<p>अत्रापि स्पन्दग्रन्थात् संवादितं संवादयिष्यते च किञ्चित् ॥ ४ ॥</p>
<p>एवं ध्यानाख्यमाणवमुपायं प्रदर्श्य तदेकयोगक्षेमान् [अप्राप्तस्य<br>
प्राप्तिर्नाम योगः प्राप्तस्य परिरक्षणं नाम क्षेमः ।] प्राणायाम##-</p>
<p>नाडीसंहार-भूतजय-भूतकैवल्य-<br>
भूतपृथक्त्वानि ॥ ५ ॥</p>
<p>योगिना भावनीयानि इति शेषः । नाडीनां प्राणापानादिवाहिनीनां सुषीणां<br>
संहारः प्राणापानयुक्त्या [पूरकादिपरिशीलनेन<br>
बाह्यान्तरप्रसरद्रूपतापरिवर्जं सम्मेलनम् ।] एकत्र उदानवह्न्यात्मनि<br>
मध्यनाड्यां विलीनतापादानम् [चिरकालं कुम्भकाभ्यसनेन<br>
सर्वनाडीषु विसरणः प्राणवायुरुदाने विलीयते तद्वाहित्वात् तासां<br>
नाडिसंहार इत्युपचर्यते इत्यर्थः ।] । यदुक्तं श्रीमत्स्वच्छन्दे</p>
<p>अपसव्येन [सव्येन दक्षनाशापथेन रेचकं कुर्यात् अपसव्येन वामेन<br>
पूर्येत् वायुपूरणं कुर्यात् एवमनवरतं क्रियमाणमेतत् नाडीनां<br>
मोक्षमार्गपथस्य वा मध्यधाम्नः शोधनं मारुतप्रशमनं भवति ।<br>
] रेच्येत सव्येनैव तु पूरयेत् ।<br>
नाडीनां शोधनं ह्येतन्मोक्षमार्गपथस्य च ॥</p>
<p>प्। ८१)</p>
<p>रेचनात्पूरणाद्रोधात्प्राणायामास्त्रिधा [प्राणायाम इति प्राणस्य<br>
यथास्थितवाहविजयेन स्वायत्ततानयनम् । एते त्रयः प्राणायामाः<br>
सर्वसाधारण्येन नासिकापथे क्रमेण निर्वर्त्यमानाः साधारणा<br>
बाह्याश्चेत्यर्थः ।] स्मृताः ।<br>
सामान्या बहिरेते तु पुनश्चाभ्यन्तरे त्रयः ॥</p>
<p>आभ्यन्तरेण [मध्यपथेन अत्र रोचनं द्वादशान्ते पूरणं हृदि<br>
निष्कम्पं कुम्भकमिति निरायासं प्रशान्तकुम्भकमित्यर्थः कार्या इति<br>
निर्वर्तनीया भवन्ति ।] रेच्येत पूर्येताभ्यन्तरेण तु ।<br>
निःस्पन्दं कुम्भकं कृत्वा कार्याश्चाभ्यन्तरास्त्रयः ॥</p>
<p>इति । भूतानां पृथिव्यादीनां जयो धारणाभिर्वशीकारः । यथोक्तं तत्रैव</p>
<p>वायवी [पाददेशे तिर्यग्गतेः नाभौ जाठराग्नेः कण्ठे स्थितिपदे<br>
धरण्याः घण्टिकायां रसस्य ब्रह्मरन्ध्रे च व्योम्नः सद्भावात् तथैव च<br>
धारणा उक्ताः । अत्र च वर्णमण्डललाञ्छनाक्षरात्मकत्वं<br>
धारणाध्येयम् प्रथमं कण्ठे पार्थिवीं धारणां बद्ध्वा हृदयात्<br>
उद्घातपञ्चकेन पञ्चगुणं पार्थिवं तत्त्वं भिन्द्यात् । ततोऽनेनैव क्रमेण<br>
हृदयादेव चतुर्भिरुद्घातैः चतुर्गुणमसत्त्वं ततो हृदयादेव<br>
नाभिक्षेत्रे त्रिभिः त्रिगुणमग्निम् अनन्तरं हृदयादेव द्वाभ्यां<br>
पादाङ्गुष्ठगतं वायुं ततोऽपि अङ्गुष्ठात् सङ्कोचयुक्त्या<br>
प्राणशक्तिमूर्ध्वमुद्बोध्य हृदयादेव एकोद्घातयुक्त्या शरवत्<br>
ब्रह्मरन्ध्रस्थमेकगुणं व्योमग्रन्थिं भित्त्वा द्वादशान्ते सर्वाः सिद्धयो<br>
भवन्ति ।] धारणाङ्गुष्ठे आग्नेयी नाभिमध्यतः ।<br>
माहेयी कण्ठदेशे तु वारुणी घण्टिकाश्रिता ॥</p>
<p>आकाशधारणा मूर्ध्नि सर्वसिद्धिकरी स्मृता ।</p>
<p>इति । भूतेभ्यः कैवल्यं चित्तस्य ततः प्रत्याहरणम् । यदुक्तं तत्रैव</p>
<p>प्। ८२)</p>
<p>नाभ्यां [निष्कम्पकुम्भकानन्तरं शनैः शनैः हृदयादधः<br>
सञ्चारयुक्त्या प्राणं नाभ्यामेव नियम्येत्यर्थात् तथा इन्द्रियगोचरात्<br>
तत्प्रत्याहारयुक्त्या नाभ्यामेव मनो नियम्य मनोनियमपूर्वकं प्राणं<br>
नाभौ नियच्छतो योगिनः सुप्रशान्तः प्राणायामो भवति तदनु<br>
निरुद्धवायुप्रकोपहरणाय नाभितो वामनासापुटेन मन्दं मन्दं<br>
विरेचयेत् इति भावः ।] हृदयसञ्चारान्मनश्चेन्द्रियगोचरात् ।<br>
प्राणायामश्चतुर्थस्तु सुप्रशान्त इति स्मृतः ॥</p>
<p>इति । हृदयान्नाभौ प्राणस्य विषयेभ्यो मनसश्च तत्रैव<br>
सञ्चारणादित्यर्थः । भूतेभ्यः पृथक्त्वं<br>
तदनुपरक्तस्वच्छस्वच्छन्दचिदात्मता । यदुक्तं तत्रैव</p>
<p>भित्त्वा [हृत्कण्ठादीनि सर्वाणि उद्गतं मनो यस्मात् उन्मना तत्पर्यन्तानि<br>
स्थानानि पूर्वोक्तलक्षणैः पञ्चप्रणवाधिकारोक्तैः भित्त्वा अथ एतत्सर्वं<br>
त्यक्त्वा स्वच्छन्दतामेति गाढगाढोन्मनापदविश्रान्तिप्रकर्षात्<br>
तुर्यातीतदशालाभात् चिदानन्दघनपरभैरवसमावेशमनुभवति योगीन्द्र<br>
इत्यर्थः ।] क्रमेण सर्वाणि उन्मनान्तानि यानि च ।<br>
पूर्वोक्तलक्षणैर्देवि त्यक्त्वा स्वच्छन्दतां व्रजेत् ॥</p>
<p>इति । भूतसन्धानभूतपृथक्त्वविश्वसङ्घट्टाः (१-२०) इति यत्<br>
पूर्वमुक्तम् तत् शाम्भवोपायसमाविष्टस्य अयत्नतो भवति । इदं तु<br>
आणवोपायप्रयत्नसाध्यमिति विशेषः ॥ ५ ॥</p>
<p>एवं देहशुद्धि [स्वकारणे लयभावनया कालाग्निना<br>
दग्धदेहादिभावनया वा देहशोधनमभिहितमस्ति ।] भूतशुद्धि##-</p>
<p>प्। ८३)</p>
<p>र-धारणा-ध्यान-समाधिभिर्या तत्तत्तत्त्वरूपा सिद्धिर्भवति सा<br>
मोहावरणात् न तु तत्त्वज्ञानादित्याह -</p>
<p>मोहावरणात्सिद्धिः ॥ ६ ॥</p>
<p>मोहयति इति मोह माया तत्कृतादावरणात् प्रोक्तधारणादिक्रमसमासादिता<br>
[आदिपदेन ध्यानसमाधी ग्राह्यौ ।] तत्तत्तत्त्वभोगरूपा सिद्धिर्भवति ।<br>
न तु परतत्त्वप्रकाशः । यदुक्तं श्रीमल्लक्ष्मीकौलार्णवे</p>
<p>स्वयम्भूर्भगवान्देवो<br>
[अनन्योन्मुखप्रेक्षित्वात्मस्वातन्त्र्यशक्तिसमवेतो भगवान्<br>
विश्वोदयविलयादिक्रीडनशीलो द्योतनादिसतत्त्वश्च देवः चिद्घनः परमेश्वर<br>
एव स्वयं स्वेच्छयैव न तु प्रयोजनान्तरापेक्षया<br>
तत्तद्रुद्रक्षेत्रज्ञाद्यनन्तप्रमातृरूपवैचित्र्येण भवनशीलः स्फुरन्<br>
मायाप्रमातृतां समुल्लास्य विस्मृतस्वतन्त्रचिद्घनस्वभावो<br>
विचित्रपशु-पक्षि-नृ-सरिसृपादिजन्मनां संस्कारेण वासनया<br>
वर्जितः स्वायत्तीकृत्य अस्वतन्त्रतां प्रापितः अत एव मोहितो<br>
भिन्नवेद्यप्रथात्ममायीयपाशेन मलिनितः सर्वजन्तूनां<br>
शिवप्रकाशमन्तरेण सत्तास्फुरत्तानुपपत्तेः प्रत्यक्षं<br>
चित्प्रकाशस्वभावं स्वात्मानं न पश्यति न च परामृशति इति वाक्यार्थः ।<br>
] जन्मसंस्कारवर्जितः ।<br>
निर्विकल्पं परं धाम अनादिनिधनं शिवम् ॥</p>
<p>प्रत्यक्षं सर्वजन्तूनां न च पश्यति मोहितः ।</p>
<p>इति । विगलितमोहस्य तु</p>
<p>प्। ८४)</p>
<p>मध्यमं [उदानरूपं ज्ञानशक्तिरूपम् उदानस्य<br>
प्राणीयभावनिमज्जनेन चिद्व्याप्त्युन्मज्जनात् ज्ञानशक्तिरूपत्वम् । न च<br>
भ्रमितव्यं बुद्ध्यभावे कथं ज्ञानं ? इति तस्य सदोदितत्वात् । यदाहुः<br>
अख्यात्युल्लसितेषु भिन्नेषु भावेषु बुद्धिरुच्यते अभेदे चिन्मये बोध इति ।<br>
श्रीसोमानन्दपादा अपि</p>
<p>बुद्धिं विना कथं बोधः सा बुद्धिः प्रकृतेः प्रजा ।<br>
न च तस्य तया योग इति चेदपरस्थितौ ॥</p>
<p>सा बुद्धिर्यत्पुनः सूक्ष्मं सर्वदिक्कं व्यवस्थितम् ।<br>
ज्ञानं बोधमयं तस्य शिवस्य सहजं सदा ॥</p>
<p>इति । तां ज्ञानशक्तिम् उन्मिषत्स्फुरत्तारूपां संविदमालम्ब्य तत्स्थमेव<br>
आसनं योगी लभते निजज्ञानशक्त्यासीनः चिन्महेशरूपो भवति ।]<br>
प्राणमाश्रित्य प्राणापानपथान्तरम् ।<br>
आलम्ब्य ज्ञानशक्तिं च तत्स्थं चैवासनं लभेत् ॥</p>
<p>प्राणादिस्थूलभावं [प्राणापानसमानेषु यः स्थूलो<br>
रेचकपूरकादिस्वभावः तं त्यक्त्वा अथेति<br>
एतत्स्थूलप्राणायामानन्तरभाविनं सूक्ष्मम् आन्तरं मध्यपथेन<br>
रेचनाचमनादिरूपं च तमुज्झित्वा यस्मात् सूक्ष्ममपि अतीतं परमम्<br>
अप्राणाद्यचित्स्फुरत्तात्म स्पन्दनं लभ्यते तस्मात् तदेव परं स्पन्दनं यत्<br>
स एव स्थूलसूक्ष्मभेदभाजां प्राणानाम् आयामः<br>
प्रशमितप्राधान्यावभासात्मा नियमः निर्दिष्ट उत्कृष्टतया निरूपितः ।<br>
यस्मादिति यं प्राणायाममासाद्य न पुनः च्यवते चित्प्रमातृमयतां न<br>
कदाचित् जहातीति ।] तु त्यक्त्वा सूक्ष्ममथान्तरम् ।<br>
सूक्ष्मातीतं तु परमं स्पन्दनं लभ्यते यतः ॥</p>
<p>प्राणायामः स निर्दिष्टो यस्मान्न च्यवते पुनः ।<br>
शब्दादिगुणवृत्तिर्या [शब्दस्पर्शादीनां गुणानां सत्त्वादिरूपाणां<br>
या काचित् वृत्तिर्दशा चेतसा संविदा अनुभूयते तामनादरेण अपहस्त्य<br>
स्वचेतसा अविकल्पसंवित्परामर्शनेनैव परचिद्धामप्रवेशः हि इति यस्मात्<br>
भूमेः प्रसृतस्य चित्तस्य तत्प्रतीपप्रापणात्मा प्रत्याहारः अतश्च<br>
भवपाशानां निकृन्तकः इत्यर्थः ।] चेतसा ह्यनुभूयते ॥</p>
<p>प्। ८५)</p>
<p>त्यक्त्वा तां परमं धाम प्रविशेत्तत्स्वचेतसा ।<br>
प्रत्याहार इति प्रोक्तो भवपाशनिकृन्तनः ॥</p>
<p>धीगुणान्समतिक्रम्य [बुद्धेः सत्वादिगुणान् समावेशेन प्रशमय्य<br>
निर्ध्येयं ध्येयेभ्यो नियत्याकृत्यादिरूपेभ्यो निष्क्रान्तं निष्क्रान्तानि च तानि<br>
यस्मात् तं विभुं व्यापकमव्ययं नित्यं स्वसंवेद्यं स्वप्रकाशं<br>
ध्येयं ध्यानार्हम् । अथ च अध्येयम् अध्येतव्यं विम्रष्टव्यम् स्मर्तव्यं च<br>
अर्थात् चिदानन्दघनं परमेश्वरं ध्यात्वा विमृश्य तत्त्वज्ञाः<br>
तद्विमर्शामैव ध्यानम् अविच्छिन्नेन पारम्पर्येण जानन्ति च एवार्थे ।]<br>
निर्ध्येयं परमं विभुम् ।<br>
ध्यात्वा ध्येयं स्वसंवेद्यं ध्यानं तच्च विदुर्बुधाः ॥</p>
<p>धारणा [येन योगिना सर्वदा परमात्मत्वं चैतन्यं समावेशेन<br>
अवलम्ब्यते तस्य या धारणा चैतन्यविमर्शनात्मा वृत्तिः सा<br>
भवबन्धविनाशे हेतुः धारणा अन्यधारणावैलक्ष्येण विनिर्दिष्टा । अथ च<br>
यथा चिद्घनानन्दपरमात्मप्रकाशोपचयो भूयिष्ठो भवति सा धारणा न<br>
तु भूतानामधिकरणेषु तत्तत्त्र्यस्रचतुरस्रादिस्वरूपानुभवनम् ।]<br>
परमात्मत्वं धार्यते येन सर्वदा ।<br>
धारणा सा विनिर्दिष्टा भवपाशनिवारिणी ॥</p>
<p>स्वपरस्थेषु भूतेषु जगत्यस्मिन्समानधीः ।<br>
शिवोऽहमद्वितीयोऽहं समाधिः स परः स्मृतः [ग्राह्य##-<br>
इत्यहन्तेदन्तासामानाधिकरण्यात्मक-शुद्धविद्योत्थाध्यवसायरूपः<br>
समाधिः ।] ॥</p>
<p>इति श्रीमन्मृत्युजिद्भट्टारकनिरूपितनीत्या धारणादिभिरपि<br>
परतत्त्वसमावेश एव भवति न तु मितसिद्धिः ॥ ६ ॥</p>
<p>प्। ८६)</p>
<p>तदाह -</p>
<p>मोहजयादनन्ताभोगात्सहज-<br>
विद्याजयः ॥ ७ ॥</p>
<p>मोहस्य अख्यात्यात्मकसमनान्तपाशात्मनो मायाया जयाद् अभिभवात् ।<br>
कीदृशात् ? अनन्तः संस्कारप्रशमपर्यन्तः आभोगो विस्तारो यस्य<br>
तादृशात्</p>
<p>वेदनानादिधर्मस्य… ।<br>
इत्यादिना निरूपितरूपायाः सहजविद्याया जयो लाभो भवति । आणवोपायस्यापि<br>
शाक्तोपायपर्यवसानादित्युक्तत्वात् [ध्यानौपयिकस्य आणवसमाधानस्य<br>
शुद्धविकल्पोपाये शाक्ते परिविश्रमणात् इत्यर्थः ।] । तथा च<br>
श्रीस्वच्छन्दे</p>
<p>समनान्तं [एकादशविधो मान्त्रो ध्वनिः यथा अकारः उकारो मकारो<br>
बिन्दुः अर्धचन्द्रो निरोधी नादो नादान्तः शक्तिः व्यापिनी समना इति एतदवधेः<br>
सकारणषट्कस्य भेदप्रथात्मतया पाशजालकल्पस्य हेयता अत ऊर्ध्वम्<br>
अभेदविमर्शात्मतया उपादेयता । वरारोह इति वर उत्कृष्ट आरोहः<br>
शक्तिद्वादशान्ते विश्रमणं यस्याः तत्सम्बुद्धिः ।] वरारोहे<br>
पाशजालमनन्तकम् ।</p>
<p>इत्युपक्रम्य</p>
<p>प्। ८७)</p>
<p>पाशावलोकनं [पाशानां समनान्तानाम् अवलोकनम् आत्मत्वेन<br>
अभिमननम् स्वरूपं पाशोत्तीर्णचिन्मात्रत्वं यत् एतावत्पर्यन्ता आत्मव्यापित्ः ।<br>
] त्यक्त्वा स्वरूपालोकनं हि यत् ।<br>
आत्मव्याप्तिर्भवत्येषा शिवव्याप्तिस्ततोऽन्यथा ॥</p>
<p>सार्वज्ञादिगुणा [ये सर्वज्ञत्व-सर्वकर्तृत्वादिरूपा गुणा धर्माः<br>
परमोपादेयत्वेन अर्थ्यमानत्वात् अर्थाः तान् व्यापकान् अशेषमन्तरभेदेन<br>
क्रोडीकुर्वतो यदा स्वान् भावयेत् तदा तद्भावनापरिनिष्पत्तिः आत्मनः<br>
शिवव्याप्तिः सा च भावकस्य चैतन्ये हेतुरूपिणी प्रयोजिका तत्प्रसादादेव<br>
शुद्धात्मनः तद्भावनाप्ररूढेः ।] येऽर्था व्यापकान्भावयेद्यदा ।<br>
शिवव्याप्तिर्भवत्येषा चैतन्ये हेतुरूपिणी ॥</p>
<p>इति-ग्रन्थेन आत्मव्याप्त्यन्तस्य मोहस्य जयात् उन्मनाशिवव्याप्त्यात्मनः<br>
सहजविद्यायाः प्राप्तिरुक्ता । यदुक्तं तत्रैव</p>
<p>आत्मतत्त्वं ततस्त्यक्त्वा विद्यातत्त्वे नियोजयेत् ।<br>
उन्मना सा तु विज्ञेया मनः सङ्कल्प उच्यते ॥</p>
<p>सङ्कल्पात्क्रमतो ज्ञानमुन्मनं युगपत्स्थितम् [योजयेत्<br>
आत्मानमित्यध्याहारः सा विद्या सङ्कल्प इच्छा सा च<br>
ईशितव्यविश्वक्रमासूत्रणात्मत्वात् क्रमतो ज्ञानम् इत्युक्तम् । उन्मनम्<br>
उत्क्रान्तम् उत्कर्षं च मनः प्राप्तं यत्र तत् उन्मनम् युगपत् इति विश्वस्य<br>
आसूत्रणावभासननिर्माणाद्यनन्तशाखाशतभिन्नस्यापि अत्र<br>
नित्योदितानन्दघनस्वातन्त्र्यशक्त्याभासात्मत्वेन अवस्थानात् अत ईदृक्<br>
उन्मनं ज्ञानमेव उन्मनाशक्तिः ।] ।<br>
तस्मात्सा च परा विद्या यस्मादन्या न विद्यते ॥</p>
<p>प्। ८८)</p>
<p>वेदनानादिधर्मस्य परमात्मत्वबोधना ।<br>
वर्जनापरमात्मत्वे तस्माद्विद्येति चोच्यते ॥</p>
<p>तत्रस्थो [तत्रस्थो विद्यास्थोऽसङ्कुचितपरमशिवरूपं प्रत्यभिजानीयात् ।<br>
] व्यञ्जयेत्तेजः परं परमकारणम् ।</p>
<p>इति ॥ ७ ॥</p>
<p>एवमयमासादितसहजविद्यः -</p>
<p>जाग्रद्द्वितीयकरः ॥ ८ ॥</p>
<p>लब्ध्वापि शुद्धविद्यां तदैकध्यव्याप्तौ [तस्यां विद्यायाम्<br>
एकधाभाव ऐकध्यं तदैकाग्र्यम् ।] जागरूकः<br>
पूर्णविमर्शात्मकस्वाहन्तापेक्षया यत् द्वितीयमिदन्तावमृश्यं<br>
[स्वानुभूतिप्रकाशापेक्षया द्वितीयं शक्तिरूपम् ।]<br>
वेद्यावभासात्मकं जगत् तत् करो रश्मिर्यस्य तथाविधो भवति । विश्वमस्य<br>
स्वदीधितिकल्पं स्फुरति इत्यर्थः । यथोक्तं श्रीविज्ञानभैरवे</p>
<p>यत्र [यत्र यत्र नीलसुखादौ अक्षमार्गेण चक्षुरादिसुषिरमार्गेण विभोः<br>
परभैरवस्य आत्मनः चैतन्यं चित्प्रकाशो व्यज्यते स्फुरति तस्य नीलादेः<br>
तन्मात्रधर्मित्वात् चैतन्यव्यतिरेके चेत्यत्वाभावापत्तेः<br>
दर्पणमात्रात्मकविचित्रप्रतिबिम्बवत् चैतन्यमात्रस्वभावत्वं विमृश्य<br>
विश्वभित्तिभूतायां चितावेव यो लीयते तस्य परभैरवतैव यथा घनीभूतः<br>
प्रकाश एव सूर्यमण्डलं जातं तथा चिदेव हि आश्यानीभूता जगदात्मना<br>
भाति इत्याम्नायः ।] यत्राक्षमार्गेण चैतन्यं व्यज्यते विभोः ।<br>
तस्य तन्मात्रधर्मित्वाच्चिल्लयाद्भरितात्मता ॥</p>
<p>प्। ८९)</p>
<p>इति । श्रीसर्वमङ्गलायामपि</p>
<p>शक्तिश्च शक्तिमांश्चैव पदार्थद्वयमुच्यते ।<br>
शक्तयोऽस्य जगत्कृत्स्नं शक्तिमांस्तु महेश्वरः ॥</p>
<p>इति ॥ ८ ॥</p>
<p>ईदृशश्चायं सर्वदा स्वस्वरूपविमर्शाविष्टः -</p>
<p>नर्तक आत्मा ॥ ९ ॥</p>
<p>नृत्यति अन्तर्विगूहितस्वस्वरूपावष्टम्भमूलं<br>
तत्तज्जागरादिनानाभूमिकाप्रपञ्चं [आदिना स्वप्नसुषुप्ते ग्राह्ये ।<br>
इच्छादिशक्तिविजृम्भणपूर्वं निरुपादानहेतुनिचयं नानाभूमीः<br>
चिद्भित्तावेव उन्मीलयतीत्यर्थः ।] स्वपरिस्पन्दलीलयैव स्वभित्तौ प्रकटयति<br>
इति नर्तक आत्मा । तदुक्तं श्रीनैश्वासदेवीमहेश्वरनर्तकाख्ये सप्तमपटले<br>
देवीकृतस्तवे</p>
<p>त्वमेकांशेनान्तरात्मा [आत्मैव पुर्यष्टकसम्बन्धात् वासनारूपैः<br>
शुभाशुभैः निबद्धः सन् योनेर्योन्यन्तरं पर्यटन् आत्म बाह्यात्मनोरन्तः<br>
व्यवशितत्वात् अन्तरात्मा ज्ञेयः कोशरक्षितेति<br>
स्वस्वरूपपरमात्मत्वरक्षितेत्यर्थः ।] नर्तकः कोशरक्षिता ॥</p>
<p>इति । भट्टश्रीनारायणेनापि</p>
<p>विसृष्टाशेषसद्बीजगर्भं [विसृष्टमशेषं सतां भावानां बीजं<br>
मायाप्रकृत्यादि गर्भे यस्य तत् नाटकपक्षे बीजादिसञ्ज्ञा<br>
तच्छास्त्रप्रसिद्धा संहर्तुं प्रशमयितुं मुखसन्धिना प्रस्तोतुं<br>
निर्वहणसन्धिना निर्वाहयितुं च भवन्तमृते अन्यः कविः कवयिता कः<br>
प्रजापतिश्च क्षमः न कोऽपि इत्यर्थः ।] त्रैलोक्यनाटकम् ।<br>
प्रस्ताव्य हर संहर्तुं त्वत्तः कोऽन्यः कविः क्षमः ॥</p>
<p>प्। ९०)</p>
<p>इति । सर्वागमोपनिषदि श्रीप्रत्यभिज्ञायाम्</p>
<p>संसारनाट्यप्रवर्तयिता सुप्ते जगति जागरूक<br>
एक एव परमेश्वरः ॥</p>
<p>इति ॥ ९ ॥</p>
<p>एवं-विधस्य अस्य जगन्नाट्यनर्तकस्य भूमिकाग्रहण##-</p>
<p>रङ्गोऽन्तरात्मा ॥ १० ॥</p>
<p>रज्यतेऽस्मिन् जगन्नाट्यक्रीडाप्रदर्शनाशयेनात्मना इति रङ्गः<br>
तत्तद्भूमिकाग्रहणस्थानम् अन्तरात्मा सङ्कोचावभाससतत्त्वः<br>
शून्यप्रधानः प्राणप्रधानो वा पुर्यष्टकरूपो देहापेक्षया अन्तरो<br>
[प्राणपुर्यष्टकनियन्त्रितो जीवः जीवभावस्य पुर्यष्टकप्राण एव<br>
मुख्यत्वात् ।] जीवः । तत्र हि अयं कृतपदः स्वकरणपरिस्पन्दक्रमेण<br>
[सहजस्वातन्त्र्यशक्तिविस्फुरणात्मा आन्तरेन्द्रियस्पन्दः ।]<br>
जगन्नाट्यमाभासयति । उक्तं च श्रीस्वच्छन्दे</p>
<p>प्। ९१)</p>
<p>पुर्यष्टकसमावेशाद्विचरन्सर्वयोनिषु [य एष कञ्चुकमात्रशरीरः<br>
प्रकृतिलीन आत्मा अयमेव आन्तरसूक्ष्मशरीरारम्भक##-<br>
सम्बन्धात् वासनावलितो योन्यन्तरगामी इत्यर्थः ।] ।<br>
अन्तरात्मा स विज्ञेयः … ॥</p>
<p>इति ॥ १० ॥</p>
<p>इत्थं अन्तरात्मरङ्गे नृत्यतोऽस्य-</p>
<p>प्रेक्षकाणीन्द्रियाणि ॥ ११ ॥</p>
<p>योगिनश्चक्षुरादीनि इन्द्रियाणि हि संसारनाट्यप्रकटनप्रमोदनिर्भरं<br>
स्वस्वरूपम् अन्तर्मुखतया साक्षात्कुर्वन्ति तत्प्रयोगप्ररूढ्या विगलितविभागं<br>
चमत्काररससम्पूर्णतामापादयन्ति<br>
[अहन्तारसचमत्कारपरिशीलनदार्ढ्यात् अहमिदं चमत्करोमि इति<br>
विभागपरिवर्जं स्वात्मानं शिवोऽहमस्मि इति परामृशन् चमत्कुरुते<br>
इत्यर्थः ।] । यच्छ्रुतिः</p>
<p>कश्चिद्धीरः प्रत्यगात्मानमैक्षद् आवृत्तचक्षुरमृतत्वमश्नन् ॥<br>
(कठोपनिषदि अ० २। व० ४ । मम्० १) ।</p>
<p>इति ॥ ११ ॥</p>
<p>अस्य च -</p>
<p>धीवशात्सत्त्वसिद्धिः ॥ १२ ॥</p>
<p>धीः तात्त्विकस्वरूपविमर्शनविशारदा (विशदा)</p>
<p>प्। ९२)</p>
<p>धिषणा तद्वशात् सत्त्वस्य स्फुरत्तात्मनः सूक्ष्मस्य आन्तरपरिस्पन्दस्य<br>
सिद्धिरभिव्यक्तिर्भवति । नाट्ये च सात्त्विकाभिनयसिद्धिर्बुद्धिकौशलादेव<br>
[सात्त्विकरूपस्य अभिनयस्य सिद्धिरित्यन्वयः । सात्त्विकः स्तम्भस्वेद##-<br>
रामयुधिष्ठिरादीनामवस्थानुकरणम् । सात्त्विकेत्युपलक्षणं वाचिक##-</p>
<p>एवं स्फुरत्तात्मकसत्त्वासादनादेव [स्वातन्त्र्यशक्तिविस्फुरणात्मनः<br>
सत्त्वस्य प्राप्तेरित्यर्थः ।] अस्य योगिनः -</p>
<p>सिद्धः स्वतन्त्रभावः ॥ १३ ॥</p>
<p>सिद्धः सम्पन्नः स्वतन्त्रभावः सहजज्ञत्व-कर्तृत्वात्मकम्<br>
अशेषविश्ववशीकारि स्वातन्त्र्यम् । यदुक्तं श्रीश्रीनाथपादैः</p>
<p>श्रयेत्स्वातन्त्र्यशक्तिं [पुरुषे षोडशकले तामाहुरमृतां कलाम् ।</p>
<p>इत्युक्तस्वरूपा स्वातन्त्र्यशक्तिः कलयति परामृशति क्षिपति विसृजति संहरति<br>
च गणयति जानीते च इति-काली विश्वस्य अन्तर्बहीरूपतया पालन##-</p>
<p>इति । श्रीस्वच्छन्देऽपि</p>
<p>प्। ९३)</p>
<p>सर्वतत्त्वानि [सर्ववेद्योल्लासस्य शिवाभिन्नस्वात्मैक्येन परामर्शनात्<br>
जलाग्न्यादीनि तत्त्वानि भूतानि हिंस्रादिजन्तवः वर्णाः शब्दराशिशरीरस्थाः<br>
नित्यं वशे तिष्ठन्ति ।] भूतानि मन्त्रवर्णाश्च ये स्मृताः ।<br>
नित्यं तस्य वशास्ते वै शिवभावनया सदा ॥</p>
<p>इति ॥ १३ ॥</p>
<p>एष स्वतन्त्रभावोऽस्य -</p>
<p>यथा तत्र तथान्यत्र ॥ १४ ॥</p>
<p>यत्र देहे योगिनः स्वाभिव्यक्तिर्जाता तत्र यथा तथा अन्यत्र सर्वत्र सदावहितस्य<br>
सा भवति [अवहितस्य योगिनः शरीरान्तरसङ्क्रान्ति समुत्क्रान्त्यादिषु अपि<br>
स्वातन्त्र्याविर्भावात् इत्यर्थः ।] । यथोक्तं श्रीस्वच्छन्दे</p>
<p>स्वच्छन्दश्चैव स्वच्छन्दः स्वच्छन्दो विचरेत्सदा [योगप्रकर्षात् तु<br>
नित्यम् आदिमध्यान्तकोटिषु अयं श्रीस्वच्छन्दभैरव एव स्फुरन् स्थित इति यावत्<br>
।] ।</p>
<p>इति । श्रीस्पन्देऽपि</p>
<p>लभते तत्प्रयत्नेन [अयमाशयः प्राकृतं जडमपि एतत्<br>
बाह्याभ्यन्तरमिन्द्रियचक्रं प्रवृत्त्यादिचेतनव्यापारसमर्थं<br>
यत्संस्पर्शबलात् भवति तत् तत्त्वमात्मत्वेन स्फुटीकृतं सत्<br>
इन्द्रियचैतन्यापादनस्वातन्त्र्यवत् सर्वविषयस्वातन्त्र्यलाभाय कल्पते एव अतः<br>
परीक्ष्यं येन अभ्यासदशायामेव अभिव्यज्यमाने स्वातन्त्र्ये<br>
परशरीरावेशादिक्रीडा उपपद्यते ।] परीक्ष्यं तत्त्वमादरात् ।<br>
यतः स्वतन्त्रता तस्य सर्वत्रेयमकृत्रिमा ॥</p>
<p>इति ॥ १४ ॥</p>
<p>प्। ९४)</p>
<p>न चैवमपि उदासीनेन अनेन भाव्यम् अपि तु -</p>
<p>बीजावधानम् ॥ १५ ॥</p>
<p>कर्तव्यमिति शेषः । बीजं विश्वकारणं स्फुरत्तात्मा परा शक्तिः । यदुक्तं<br>
श्रीमृत्युजिद्भट्टारके</p>
<p>सा योनिः सर्वदेवानां शक्तीनां चाप्यनेकधा ।<br>
अग्नीषोमात्मिका योनिस्ततः [संहरसृष्टि-प्रमाणप्रमेय##-</p>
<p>इत्यादि । तत्र परशक्त्यात्मनि बीजे अवधानं भूयो भूयश्चित्तनिवेशनं<br>
कार्यम् ॥ १५ ॥</p>
<p>एवं हि सति असौ योगी -</p>
<p>आसनस्थः सुखं ह्रदे निम-<br>
ज्जति ॥ १६ ॥</p>
<p>आस्यते नित्यमैकात्म्येन स्थीयते अस्मिन् इति आसनं परं शाक्तं बलम् यस्तत्र<br>
तिष्ठति परिहृतपरापरध्यानधारणादिसर्वक्रियाप्रयासो [शाक्त##-</p>
<p>प्। ९५)</p>
<p>नित्यमन्तर्मुखतया तदेव परामृशति यः स सुखमनायासतया ह्रदे<br>
विश्वप्रवाहप्रसरहेतौ स्वच्छोच्छलत्तादियोगिनि<br>
[विश्वप्रतिबिम्बोपग्रहणे शक्तत्वं स्वच्छता<br>
देशकालाकारास्तूपादानसामग्रीनिरपेक्षं तत्तद्वस्तुरूपेण<br>
अवभासनकारित्वमुच्छलत्ता ।] परामृतसमुद्रे निमज्जति<br>
देहादिसङ्कोचसंस्कारब्रोडनेन तन्मयीभवति । यदुक्तं<br>
श्रीमृत्युजिद्भट्टारके एव</p>
<p>नोर्ध्वे [ऊर्ध्वे द्वादशान्ते अधः कन्दादौ मध्यतो मध्ये हृदयादौ<br>
अग्रतः पृष्ठतः पार्श्वयोः तत्पुरुष-सद्योजातादिरूपम् ।] ध्यानं<br>
प्रयुञ्जीत नाधस्तान्न च मध्यतः ।<br>
नाग्रतः पृष्ठतः किञ्चिन्न पार्श्वे नोभयोरपि ॥</p>
<p>नान्तः शरीरसंस्थं [नान्तः शरीरेति</p>
<p>आ मूलात्किरणाभासां सूक्ष्मात्सूक्ष्मतरात्मिकाम् ।<br>
चिन्तयेत्तां द्विषट्कान्ते शाम्यन्तीं भैरवोदयः ॥</p>
<p>इति-वत् । न बाह्य इति</p>
<p>वस्त्वन्तरे वेद्यमाने सर्ववेद्येषु शून्यता ।<br>
तामेव मनसा ध्यायन्विदितेऽपि प्रशाम्यति ॥</p>
<p>इति-वत् । नाकाश इति</p>
<p>तेजसा सूर्यदीपादेराकाशे शबलीकृते ।<br>
दृष्टिं निवेश्य तत्रैव स्वात्मरूपं प्रकाशते ॥</p>
<p>इति-वत् । नाध इति</p>
<p>कूपादिके महागर्ते स्थित्वोपरि निरीक्षणात् ।<br>
अविकल्पमतेः सम्यक्सद्यश्चित्तलयः स्फुटम् ॥</p>
<p>इति-वत् ।] तु न बाह्ये भावयेत्क्वचित् ।<br>
नाकाशे बन्धयेल्लक्ष्यं नाधो दृष्टिं निवेशयेत् ॥</p>
<p>प्। ९६)</p>
<p>न चक्षुर्मीलनं [न चक्षुर्मीलनमिति</p>
<p>एवमेव निमील्यादौ नेत्रे कृष्णाभमग्रतः ।<br>
प्रसार्य भैरवं रूपं भावयंस्तन्मयो भवेत् ॥</p>
<p>इति-वत् । दृष्टिबन्धनम् इति</p>
<p>निर्वृक्षगिरिभित्त्यादौ देशे दृष्टिं विनिक्षिपेत् ।<br>
निलीने मानसे भावे वृत्तिक्षीणः प्रजायते ॥</p>
<p>इति-वत् । अवलम्ब्यते इत्यवलम्बो ध्येय आकारः तमिति</p>
<p>भावे त्यक्ते निरुद्धा चिन्नैव भावान्तरं व्रजेत् ।<br>
तदा तन्मध्यभावेन विकसत्यतिभावना ॥</p>
<p>इति-वत् । निरालम्बमिति</p>
<p>उभयोर्भावयोर्ज्ञाने ज्ञात्वा मध्यं समाश्रयेत् ।<br>
युगपच्च द्वयं त्यक्त्वा मध्ये तत्त्वं प्रकाशते ॥</p>
<p>इति-वत् । सह आलम्बेन वर्तते इति सालम्बं साकारज्ञानम्</p>
<p>इच्छायामथ वा ज्ञाने जाते चित्तं निवेशयेत् ।<br>
तत्र बुद्ध्यानन्यचेतास्ततः स्यादात्मदर्शनम् ॥</p>
<p>इति-वत् ।] किञ्चिन्न किञ्चिद्दृष्टिबन्धनम् ।<br>
अवलम्बं निरालम्बं सालम्बं नैव भावयेत् ॥</p>
<p>नेन्द्रियाणि [नेन्द्रियाणीति तत्तद्धारणापटलोक्तनीत्या सर्वं त्यक्त्वा<br>
समाधिस्थ अकिञ्चिच्चिन्तकत्वेन स्वस्वरूपविमर्शप्रवणः तन्मयः<br>
आनन्दपदसंलीनः समरसज्ञानमयः ।] न भूतानि<br>
शब्दस्पर्शरसादयः ।<br>
एवं त्यक्त्वा समाधिस्थः केवलं तन्मयीभवेत् ॥</p>
<p>प्। ९७)</p>
<p>सावस्था [या च एवं-भूता दशा सा शैवी मुक्तावस्था<br>
वेद्योल्लासानामात्यन्तिकानवभासनपदम् विनिवर्तते इति सांसारिकीं स्थितिमुज्झति<br>
इत्यर्थः ।] परमा प्रोक्ता शिवस्य परमात्मनः ।<br>
निराभासं पदं तत्तु तत्प्राप्य विनिवर्तते ॥</p>
<p>इति ॥ १६ ॥</p>
<p>तदेवं<br>
नाडीसंहाराद्याणवोपायक्रमासादितमोहजयोन्मज्जच्छुद्धविद्यात्मक##-<br>
योगी-</p>
<p>स्वमात्रानिर्माणमापादयति ॥ १७ ॥</p>
<p>स्वस्य चैतन्यस्य सम्बन्धिनी मात्रा चिद्रसाश्यानतात्मा अंशः तद्रूपं<br>
यथेष्टवेद्यवेदकावभासात्मकं निर्माणमापादयति निर्मितत्वेन दर्शयति ।<br>
यदुक्तं श्रीस्वच्छन्दे</p>
<p>तदेव [महाप्रकाशात्मनः श्रीस्वतन्त्रनाथस्य स्वच्छन्दभैरवस्यैव<br>
स्वस्वातन्त्र्येण स्थूलाभासतया स्फुरणात् स एव विचित्रवेद्यस्फूर्त्या उपाधियते<br>
व्यापकः प्रकाशो हि व्याप्यात्मना स्फुरति न तु व्याप्यं नाम तस्माद्भिन्नम्<br>
अतः स उपाधिः चित्तत्त्वात् नातिरिच्यते इति भावः ।] भवति स्थूलं<br>
स्थूलोपाधिवशात्प्रिये ।<br>
स्थूलसूक्ष्मविभेदेन तदेकं संव्यवस्थितम् ॥</p>
<p>इति । प्रत्यभिज्ञायामपि</p>
<p>प्। ९८)</p>
<p>आत्मानमत [एतादृशशुद्धस्वातन्त्र्यवशात् नैष तदा पृथगेव<br>
लब्धप्रतिष्ठं वस्तु अवैति अपि तु अज्ञेयमात्मानम् अनियन्त्रितप्रभावतया<br>
ज्ञेयीकरोति भिन्नज्ञेयसापेक्षत्वे ज्ञानकर्तृता म्लायेत् ज्ञातृत्वं हीयेत इति<br>
तात्पर्यम् ।] एवायं ज्ञेयीकुर्यात्पृथक्स्थिति ।<br>
ज्ञेयं न तु … ॥</p>
<p>इति । आगमेऽपि</p>
<p>जलं [यथा जलहिमयोः रस-तदाश्यानताभावः एवं शिव<br>
तच्छक्त्यात्मजगतोः चिद्रस-तदाश्यानतासंवेदनात्<br>
परशाक्तस्फारपूतहृदयानां पश्चिमं जन्मान्तरं नास्ति वर्तमाने<br>
जीवन्म्क्ततया स्थितस्यापि देहस्य आरब्ध कर्मभोगक्षये निवर्तिष्यमाणत्वात् ।<br>
] हिमं च यो वेद गुरुवक्त्रागमात्प्रिये ।<br>
नास्त्येव तस्य कर्तव्यं तस्यापश्चिमजन्मता ॥</p>
<p>इति अनेनैव आशयेन उक्तम् । एतदेव</p>
<p>इति वा यस्य संवित्तिः क्रीडात्वेनाखिलं जगत् ।<br>
स पश्यन्सततं युक्तो जीवन्मुक्तो न संशयः ॥</p>
<p>इति-अनेन स्पन्दे प्रतिपादितम् ॥ १७ ॥</p>
<p>न चैवं स्वशक्तिनिर्मितभूतभावशरीरवतोऽस्य [द्विविधं शरीरं<br>
भूतात्मकं भावात्मकं च । तत्र<br>
मायाशक्तिवैभवविस्मारिततात्त्विकस्वभावतया वस्तुसंवेदनावसरे<br>
स्वरूपापरामर्शमुकुलितसामर्थ्योऽयं जीवः अवच्छिन्नाहङ्कारास्पदतया<br>
शिरःपाण्यादिमच्छरीरत्वेन यत् परामृशति तत् अस्य सृष्ट्यादिमयत्वात्<br>
भूतात्मकम् । यत्तु व्यतिरिक्तं शब्दादिविषयत्वेन परामृशति तत्<br>
भावात्मकम् । परमार्थे तु विचार्यमाणे द्वयमेव भिन्नं स्वस्मात् अस्य<br>
शरीरं संवेद्यमानत्वाविशेषात् ।] जन्मादिबन्धः कश्चिदित्याह -</p>
<p>प्। ९९)</p>
<p>विद्याऽविनाशे जन्मविनाशः ॥ १८ ॥</p>
<p>प्रोक्तायाः सहजविद्याया अविनाशे सततोन्मग्नतया स्फुरणे जन्मनः<br>
अज्ञानसहकारिकर्महेतुकस्य [अज्ञानपदेन अपूर्णम्मन्यता##-<br>
सहकारि उपोद्बलकम् इत्यर्थः ।] दुःखमयस्य देहेन्द्रियादिसमुदायस्य<br>
नाशो विध्वंसः सम्पन्न एव । यदुक्तं श्रीकण्ठ्याम्</p>
<p>सप्रपञ्चं परित्यज्य हेयोपादेयलक्षणम् ।<br>
तृणादिकं तथा पर्णं पाषाणं सचराचरम् ॥</p>
<p>शिवाद्यवनिपर्यन्तं भावाभावोपबृंहितम् ।<br>
सर्वं शिवमयं [प्रमेयविकासौन्मुख्यपरिवर्जनमेव<br>
विश्वमयानुत्तरशिवमयीकरणम् प्राक् सृष्टेः विश्वस्य<br>
चिद्रसस्वभावैकात्म्येन अवस्थानात् इत्यर्थः ।] ध्यात्वा भूयो जन्म न<br>
प्राप्नुयात् ॥</p>
<p>इति । श्रीस्वच्छन्दे</p>
<p>स्वनिर्वाणं [स्वनिर्वाणं मोक्षमार्गः पराद्वयमयत्वात् अत एव परं<br>
शुद्धं शुद्धाशुद्धसदाशिवादिपदात् अपि प्रकृष्टम् गुरूणां<br>
परम्परैव पारम्परं परभैरव-तच्छक्ति-सदाशिव-ईशान##-<br>
विमुक्तः स्यात् देहान्ते गत्वा तदैकात्म्यमेति ।] परं शुद्धं<br>
गुरुपारम्परागतम् ।<br>
तद्विदित्वा विमुच्येत गत्वा भूयो न जायते ॥</p>
<p>इति । श्रीमृत्युजित्यपि</p>
<p>प्। १००)</p>
<p>तत्त्वत्रयविनिर्मुक्तं [तत्त्वत्रयं नर-शक्ति-शिवाख्यम्<br>
शाश्वतमविवर्तं विवर्तवाद इव न असत्यविभक्तान्यरूपोपग्राहि<br>
अचलमपरिणामि ध्रुवं नित्यम् दिव्येन योगमार्गेण<br>
विकल्पहानोन्मिषदविकल्पविमर्शावष्टम्भोपायेन साक्षात्कृत्य पुनर्जन्म<br>
नैति ।] शाश्वतं त्वचलं ध्रुवम् ।<br>
दिव्येन योगमार्गेण दृष्ट्वा भूयो न जायते ॥</p>
<p>इति ॥ १८ ॥</p>
<p>यदा तु शुद्धविद्यास्वरूपम् अस्य निमज्जति तदा -</p>
<p>कवर्गादिषु माहेश्वर्याद्याः पशु-<br>
मातरः ॥ १९ ॥</p>
<p>अधिष्ठत्र्यो [परतत्त्वधामाधिरूढावपि प्रमाद्यतः पशून्<br>
परापरमयशब्दप्रत्ययोत्पादनेन अविश्रान्तं परस्वरूपावृतौ<br>
आधिपत्यभाजो मातृका मोहयन्ति इति तात्पर्यम् ।] भवन्ति इति शेषः ।</p>
<p>या सा [शक्तिर्विमर्शात्मिका समवायिनी परप्रमात्रवियुक्तत्वात्<br>
तदात्मभूता तस्याः आद्योच्छलत्तात्मकत्वेन बहिरुल्लिलसिषास्वभाववशात्<br>
इच्छात्वप्राप्तिः ।] शक्तिर्जगद्धातुः कथिता समवायिनी ।<br>
इच्छात्वं तस्य सा देवि सिसृक्षोः प्रतिपद्यते ।<br>
सैकापि सत्यनेकत्वं यथा गच्छति तच्छृणु ॥</p>
<p>एवमेतदिति ज्ञेयं नान्यथेति सुनिश्चितम् ।<br>
ज्ञापयन्ती जगत्यत्र ज्ञानशक्तिर्निगद्यते [इदमेतत्##-<br>
कल्पितमायीयशून्यादिप्रमात्रपेक्षया भेदेन ज्ञापनात् ज्ञानशक्तिरुच्यते ।<br>
] ॥</p>
<p>प्। १०१)</p>
<p>एवं भूतमिदं वस्तु भवत्विति यदा पुनः ।<br>
जाता तदैव तत्तद्वत्कुर्वत्यत्र क्रियोच्यते<br>
[निगूहितस्वस्वरूपावष्टम्भमूलं तत्तद्वैचित्र्यभूमिकाप्रपञ्चं<br>
वितन्वतः परमेश्वरस्य असौ पारमेश्वरी स्वातन्त्र्यशक्तिः तत्तत्प्रमातृ##-<br>
] ॥</p>
<p>एवं सैषा द्विरूपापि पुनर्भेदैरनन्तताम् ।<br>
अर्थोपाधिवशात्प्राप्ता चिन्तामणिरिवेश्वरी ॥</p>
<p>तत्र तावत्समापन्नमातृभावा [वाच्य-वाचकात्मजगज्जननात् माता ।<br>
] विभिद्यते ।<br>
द्विधा च नवधा [कूटबीजस्यापि वर्गान्तरात्मतया अभ्युपगमात्<br>
नवधात्वम् ।] चैव पञ्चाशद्धा च मालिनी ॥</p>
<p>बीजयोन्यात्मकाद्भेदाद् द्विधा बीजं स्वरा मताः ।<br>
कादिभिश्च स्मृता योनिर्नवधा वर्गभेदतः ॥</p>
<p>बीजमत्र शिवः शक्तिर्योनिरित्यभिधीयते ।<br>
वर्गाष्टकविभेदेन माहेश्वर्यादि चाष्टकम् ॥</p>
<p>प्रतिवर्णविभेदेन शतार्धकिरणोज्ज्वला [शतार्धेति<br>
पञ्चाशच्छक्तिभास्वरा रुद्राणां पञ्चाशतो वाच्यात्मनाम् वाचकत्वेन<br>
परिनिष्ठिता ।] ।<br>
रुद्राणां वाचकत्वेन तत्सङ्ख्यानां निवेशिता ॥</p>
<p>इति-श्रीमालिनीविजयनिरूपितनीत्या पारमेश्वरी परावाक् प्रसरन्ती इच्छा##-<br>
शिव-शक्ति-माहेश्वर्यादिवाचक-आदि-क्षान्तरूपां<br>
मातृकात्मतां श्रित्वा सर्वप्रमातृषु अविकल्प-</p>
<p>प्। १०२)</p>
<p>क-सविकल्पक-तत्तत्संवेदनदशासु अन्तः परामर्शात्मना<br>
स्थूलसूक्ष्मशब्दानुवेधनं विदधाना वर्ग##-<br>
असङ्कुचितस्वतन्त्रचिद्धनस्वस्वरूपमावृण्वाना<br>
सङ्कुचितपरतन्त्रदेहादिमयत्वमापादयति । तदुक्तं श्रीतिमिरोद्घाटेपि</p>
<p>करन्ध्रचितिमध्यस्था [ब्रह्माख्यसुषिरस्थे चिद्गगने संविदन्तःस्था<br>
माहेश्वर्याद्या भेदमयज्ञानावभासनप्रावण्यात् घोरतर्यभिधाः<br>
पशुमातरो दुरुच्छेदब्रह्मग्रन्थ्याश्रयाः पशुजनम् अधः<br>
पातयन्तीत्यर्थः । यदुक्तम्</p>
<p>विषयेष्वेव संलीनानधोऽधः पातयन्त्यणून् ।<br>
रुद्राणून्याः समालिङ्ग्य घोरतर्योऽपराः स्मृताः ॥</p>
<p>इति ।</p>
<p>घोरेति पाशजालाख्यं पापयुक्तं भयानकम् ।</p>
<p>इति च ।] ब्रह्मपाशावलम्बिकाः ।<br>
पीठेश्वर्यो महाघोरा मोहयन्त्यो मुहुर्मुहुः ॥</p>
<p>इति पूर्वमपि संवादितम् । ज्ञानाधिष्ठानं मातृका (१-४-)<br>
इति सामान्येन उक्तम् इदं तु प्राप्ततत्त्वोऽपि प्रमाद्यन् माहेश्यादिभिः<br>
पशुजनाधिष्ठातृभूताभिरपि शब्दानुवेधद्वारेण मोह्यते इत्याशयेन इति<br>
विशेषः ॥ १९ ॥</p>
<p>प्। १०३)</p>
<p>यत एवम् अतः शुद्धविद्यास्वरूपमुक्तयुक्तिभिरासादितमपि यथा न नश्यति<br>
तथा सर्वदशासु योगिना सावधानेन भवितव्यम् इत्याह -</p>
<p>त्रिषु चतुर्थं तैलवदासेच्यम् ॥ २० ॥</p>
<p>त्रिषु जागरादिषु पदेषु चतुर्थं शुद्धविद्याप्रकाशरूपं<br>
तुर्यानन्दरसात्मकं धाम तैलवदिति यथा तैलं क्रमेण अधिकमधिकं<br>
प्रसरद् आश्रयं व्याप्नोति तथा आसेच्यम् । त्रिष्वपि पदेषु<br>
उन्मेषोपशान्त्यात्मकाद्यन्तकोट्योः परिस्फुरता तुर्यरसेन मध्यदशामपि<br>
अवष्टम्भयुक्त्या व्याप्नुयात् येन तमयीभावमाप्नुयात्<br>
[विश्वसृष्ट्याविर्भवनात्मकस्य उन्मेषस्य जागरादिदशानाम्<br>
आद्यन्तकोटिषु प्रशमात् परिशिष्टस्य व्यापिनः तुर्यप्रकाशस्यैव रसः<br>
आस्वाद्यते अतः सृष्टिरूपोन्मेषोऽपि तदवधानदृढाभ्यासात्<br>
तुर्यरसमयीकार्यः इत्यर्थः ।] । जाग्रत्स्वप्नसुषुप्तेषु तुर्याभोगसम्भवः<br>
(१-७) इत्यनेन उद्यम-शक्तिचक्रानुसन्ध्यवष्टम्भभाजः<br>
स्वरसप्रसरज्जागरादिपदेषु सत्तामात्रं तुर्यस्योक्तम् । त्रितयभोक्ता वीरेशः<br>
(१-११) इति</p>
<p>प्। १०४)</p>
<p>शाम्भवोपायानुगुणहठपाकयुक्त्या [हठपाकक्रमः हठेन<br>
क्रमातिक्रमरूपेण सकृदुपदेशाद्यात्मना बलात्कारेण यः पाकः<br>
चिदग्निसात्कारः तस्य क्रमेण सृष्ट्याद्युपाधीनां विगलनम् इयं युक्तिः<br>
तीव्रतरशक्तिपाताधिकारेण शाम्भवोपायविशेषानुगुणा इत्यर्थः ।]<br>
जागरादिसंहारो दर्शितः । अनेन तु सूत्रेण आणवोचितावष्टम्भयुक्त्या<br>
दलकल्पं [दलः खड्गकोशः स यथा खड्गाद्विभिन्नः तद्वत्<br>
पृथगवभासमानमित्यर्थः ।] जागरादित्रयं तुर्यरसासिक्तं कार्यम्<br>
इत्युक्तम् इति विशेषः ॥</p>
<p>अत्रोपायमाह- [अत्रेति जागरादिदशासु तैलवत् आसेचने ।]</p>
<p>मग्नः स्वचित्तेन प्रविशेत् ॥ २१ ॥</p>
<p>प्राणादिस्थूलभावं [स्थूलो रेचकपूरकादिस्वभावः तदनन्तरभावि<br>
सूक्ष्मम् आन्तरं मध्यपथेन रेचनाचमनादिरूपम् तदतीतम्<br>
प्राणव्यतिरिक्तपूर्वतनचित्स्फुरत्तात्म स्पन्दनम् ।] तु त्यक्त्वा<br>
सूक्ष्ममथान्तरम् ।<br>
सूक्ष्मातीतं तु परमं स्पन्दनं लभ्यते यतः ॥</p>
<p>इत्युपक्रम्य</p>
<p>… प्रविशेत्तत्स्वचेतसा ॥</p>
<p>इति-श्रीमृत्युजिद्भट्टारकनिरूपितनीत्या प्राणायाम-ध्यान##-</p>
<p>प्। १०५)</p>
<p>स्वचित्तेन [चेत्यसङ्कोचौन्मुख्यहानपूर्वमसङ्कुचितचितिरूपेण इत्यर्थः ।</p>
<p>तत्संवेदनरूपण तादात्म्यप्रतिपत्तितः ।</p>
<p>इति-स्पन्ददृशा आदौ शिष्यात्मानं स्वात्मनि समरसीकृत्य<br>
समनान्तमतिक्रम्य शुद्धात्मनि स्थितिं बद्ध्वा बोधरूपेण<br>
अविकल्पसंवित्सप्र्शेनैव उन्मनाशक्त्यनुप्रवेशप्रमुखं शिवे योजयेत् ।]<br>
अविकल्पकरूपेण अन्तर्मुखान्तरविमर्शचमत्कारात्मना संवेदन प्रविशेत्<br>
समाविशेत् । कीदृक् सन् ? मग्नः शरीरप्राणादिप्रमातृतां तत्रैव<br>
चिच्चमत्काररसे मज्जनेन प्रशमयन् । तदुक्तं श्रीस्वच्छन्दे</p>
<p>व्यापारं मानसं त्यक्त्वा बोधरूपेण योजयेत् ।<br>
तदा शिवत्वमभ्येति पशुर्मुक्तो भवार्णवात् ॥</p>
<p>इति । श्रीविज्ञानभट्टारकेऽपि</p>
<p>मानसं चेतना शक्तिरात्मा चेति चतुष्टयम् ।<br>
यदा प्रिये परिक्षीणं तदा तद्भैरवं वपुः [मानसं सङ्कल्पात्मकम्<br>
चेतना बुद्धिः शक्तिः प्राणाख्या आत्मा एतदुपहितः परिमितप्रमाता<br>
एतच्चतुष्टयं यदा परिक्षीणं चिच्चमत्कारतामापन्नं तदा तत् पूर्वोक्तं<br>
भैरवं वपुर्भवति ।] ॥</p>
<p>इति । एतदेअ ज्ञानगर्भे स्तोत्रे</p>
<p>विहाय सकलाः क्रिया जननि मानसीः सर्वतो<br>
विमुक्तकरणक्रियानुसृतिपारतन्त्र्योज्ज्वलम् ।</p>
<p>प्। १०६)</p>
<p>स्थितैस्त्वदनुभावतः सपदि वेद्यते सा परा<br>
दशा नृभिरतन्द्रितासमसुखामृतस्यन्दिनी [मानसीः<br>
विकल्पस्मृत्यादिरूपाः करणं<br>
दिव्यकरणाख्यमूर्ध्वरेचकादिमुद्राबन्धनम् इत्थं<br>
शाम्भवोपायसमाविष्टैर्योगिभिः अनुत्तरानन्ददशा अनुभूयते ।] ॥</p>
<p>इत्यनेन महागुरुभिर्निबद्धम् ॥ २१ ॥</p>
<p>इत्थं च परमपदप्रविष्टस्य अस्य वस्तुस्वाभाव्यात् [विसर्गधाम्नः<br>
चिदर्कबिम्बस्य बहिः<br>
विचित्रविश्वपदार्थोल्लिलसिषात्ममरीचिनिचयप्रसारणौन्मुख्यं स्वभावः<br>
प्रत्यवम्रष्टृस्वरूपत्वात् ।] यदा पुनः प्रसरणं भवति तदा -</p>
<p>प्राणसमाचारे समदर्शनम् ॥ २२ ॥</p>
<p>परस्फुरत्तात्मकशाक्तपरिमलसंस्कृतस्य प्राणस्य सम्यक् इति<br>
विअकसितसमग्रग्रन्थ्यात्मकान्तरावष्टम्भबलात् [यत्र विश्वे<br>
पाशात्मग्रन्थयः स्वात्मसात्क्रियन्ते तादृशस्य आन्तरस्वरूपस्य<br>
आलम्बनबलात् ।] आ ईषत् बहिर्मन्दमन्दं चारे प्रसरणे समं<br>
चिदानन्दघनात्मतया एकरूपं दर्शनं संवेदनम् [येयं<br>
जीवनस्वभावा चिद्रूपस्य स्थितिः सैव सामान्यस्पन्दरूपा अचेतनप्राणादेः<br>
चेतनायमानतासम्पादयित्री अहमिति-विकल्पपरामर्शमयी<br>
प्राणादिविशिष्टरूपेण पाञ्चविध्यं भजते तस्मात्<br>
प्राणादिप्रसरणमुपजीव्य वर्तमाना जागरादितुर्यातीता दशा अन्यथा<br>
तुर्यतदतीतयोः व्युत्थानानुपपत्तेः प्राणवृत्तिसद्भावादेव व्युत्थीयते<br>
योगिभिः अतो हेयासु प्राथमिकीषु तिसृषु अवस्थासु चिदात्मतया संवेद्यते<br>
वेद्यम् इति तात्पर्यम् ।] अर्थात् सर्वदशासु अस्य भवति इत्यर्थः । उक्तं च<br>
श्रीमदानन्दभैरवे</p>
<p>प्। १०७)</p>
<p>उत्सृज्य लौकिकाचारमद्वैतं मुक्तिदं श्रयेत् ।<br>
स समं सर्वदेवानां [देवानाम् अनाश्रित-सदाशिव-ईश्वर##-<br>
द्रव्याणां क्षीरमद्यादीनां चिदात्मैक्यतापरामर्शी इत्यर्थः ।] तथा<br>
वर्णाश्रमादिके ॥</p>
<p>द्रव्याणां समतादर्शी स मुक्तः सर्वबन्धनैः ।</p>
<p>इति । अत एव श्रीप्रत्यभिज्ञायाम्</p>
<p>बुद्धिप्राणप्रसरेऽपि बाह्यदेशाद्युपादानानाहितसङ्कोचानां<br>
[अनाहितसङ्कोचानामिति अकृतचित्स्वरूपावृतीनाम् ।]<br>
विश्वात्मस्वरूपलाभ एव ॥</p>
<p>इत्युक्तम् ॥ २२ ॥</p>
<p>यदा तु अन्तर्मुखतुर्यावधानावष्टम्भप्रकर्षलभ्यं तुर्यातीतपदम्<br>
एवमयं न समाविशति अपि तु पूर्वापरकोटिसंवेद्यतुर्यचमत्कारमात्रे एव<br>
सन्तुष्यन्नास्ते तदा अस्य -</p>
<p>मध्येऽवरप्रसवः ॥ २३ ॥</p>
<p>पूर्वापरकोट्योस्तुर्यरसमास्वादयतो मध्ये मध्यदशायाम्<br>
[अवरप्रसवओ भेदप्रथनात्मा मध्यदशायामेव भवति न सर्वत्र ।<br>
] अवरः अश्रेष्ठः प्रसवो व्युत्था-</p>
<p>प्। १०८)</p>
<p>नात्मा कुत्सितः सर्गो जायते । न तु विद्यासंहारे तदुत्थस्वप्नदर्शनम्<br>
(२-१०) इत्युक्तसूत्रार्थनीत्या सदा व्यामुह्यति इत्यर्थः । उक्तं<br>
श्रीमालिनीविजये</p>
<p>वासनामात्रलाभेऽपि योऽप्रमत्तो<br>
[चिदानन्दघनस्वस्वरूपामृतरसास्वादने समाधानसंस्कारस्य<br>
प्राप्तौ प्रमाद्यतो माहेश्वर्यादिभिः विघ्नद्भिः सिद्धैश्च<br>
अनित्यदिव्यभोगेषु विलोभनात् तुर्यातीतपदसमावेशाय तेष् रतिः न विधेया<br>
इत्यर्थः ।] न जायते ।<br>
तमनित्येषु भोगेषु योजयन्ति विनायकाः ॥</p>
<p>तस्मान्न तेषु संसक्तिं कुर्वीतोत्तमवाञ्छया ।</p>
<p>इति प्रागपि (७१ पृ०) संवादितम् ॥ २३ ॥</p>
<p>एवमेव प्रसवेऽपि प्रवृत्ते यदि तुर्यरसावष्टम्भेन मध्यपदं सिञ्चति<br>
पुनरपि तदा -</p>
<p>मात्रास्वप्रत्ययसन्धाने नष्टस्य<br>
पुनरुत्थानम् ॥ २४ ॥</p>
<p>मात्रासु [मीयन्ते इति मात्राः रूपादयो विषयाः पञ्चस्वेव विषयेषु<br>
विश्वपदार्थानां परिसमाप्तेः ।] पदार्थेषु स्वप्रत्ययसन्धानम् ।</p>
<p>चक्षुषा यच्च सन्धानं [सन्धानं रूपज्ञानम् वाचा<br>
पश्यन्त्यादिरूपिण्या यानि सुखादीनि ।] वाचा वा यश्च गोचरः ।<br>
मनश्चिन्तयते यानि बुद्धिश्चैवाध्यवस्यति ॥</p>
<p>प्। १०९)</p>
<p>अहङ्कृतानि यान्येव यच्च वेद्यतया स्थितम् [कल्पितप्रमात्रपेक्षया<br>
भिन्नावभासप्राणितम् इदन्तास्पदम् अवलम्बयता ग्राह्यभावेन स्थितम् स इति<br>
चित्प्रकाशः परमशिवो भावाभावमये विश्वस्मिन् जगति चित्प्रकाशैकात्म्येन<br>
प्रकाशमाने अन्वेष्टव्य प्रत्यभिज्ञेयः । यथा अयं स चिदात्मा प्रकाशो<br>
महेश्वरः यत्प्रकाशाभेदेन विश्वमिदं प्रकाशते प्रकाशबाह्यस्य<br>
कस्यापि प्रकाशनानुपपत्तेः यस्तु अयं विश्वप्रकाशात्मा स्वप्रकाशः<br>
प्रकाशः प्रकाशते स एवाहमिति तात्पर्यम् ।] ।<br>
यश्च नास्ति स तत्रैव त्वन्वेष्टव्यः प्रयत्नतः ॥</p>
<p>इति-श्रीस्वच्छन्दनिरूपितनीत्या विश्वमिदम् अहम् इति चिद्घनात्मरूपतां<br>
सर्वत्र अनुसन्दधतः [पौनः-पुन्येन आवेशसद्भावात् अवहितत्वेन<br>
विमृशतः ।] पूर्वोक्तावरप्रसवात् नष्टस्य<br>
अपहारिततुर्यैकघनचमत्कारमयस्वभावस्य पुनरुत्थानम् उन्मज्जनं<br>
तदैक्यसम्पत्सम्पूर्णत्वं योगिनो भवति इत्यर्थः । तदुक्तं श्रीस्वच्छन्दे</p>
<p>प्रसह्य चञ्चलीत्येव [कुटिलं चलति भोगाभिलाषेण व्युत्थानमेव धावति<br>
न अभीष्टं पदमवष्टभ्नाति यस्मात् ।] योगिनामपि यन्मनः ।</p>
<p>इत्युपक्रम्य</p>
<p>यस्य [तत इति अध्याहार्यम् पूर्वपद्यसापेक्षत्वात् ज्ञेयं परतत्त्वं भाव<br>
आशयः चिन्त्यतुर्यातीतपदमयः स्थिरो निश्चलः पूर्णो निराकाङ्क्षः<br>
समन्ततः सर्वंसर्विकया तुः अप्यर्थे ।] ज्ञेयमयो भावः स्थिरः<br>
पूर्णः समन्ततः ।<br>
मनो न चलितं तस्य सर्वावस्थागतस्य तु ॥</p>
<p>प्। ११०)</p>
<p>यत्र यत्र मनो [ईदृशस्य महायोगिनो मन एव<br>
परतत्त्विक्यभावनावासितं कर्तृ तुर्यातीतपदं ज्ञेयं सर्वत्र चिन्तयत्येव ।<br>
तदुक्तं महागुरुभिः</p>
<p>शिवभावनयौषध्या बद्धे मनसि संसृतेः ।<br>
काष्ठकुड्यादिषि क्षिप्ते रसवच्छिवहेमता ॥ इति ।] याति ज्ञेयं तत्रैव<br>
चिन्तयेत् ।<br>
चलित्वा यास्यते कुत्र सर्वं शिवमयं यतः ।</p>
<p>इति ।</p>
<p>विषयेषु च सर्वेषु इन्द्रियार्थेषु [इन्द्रियाणि च अर्थश्च ऐन्द्रियिकं<br>
प्रयोजनं च विषयोपभोगः तेषु स्थितो योगिवरो यो निरूप्येत विचार्येत यत्र<br>
कुत्रापि नास्य अशिवमस्ति सर्वस्य अस्य प्रकाशमानतया<br>
प्रकाशघनशिवैकात्म्यात् ।] च स्थितम् ।<br>
यत्र यत्र निरूप्येत नाशिवं विद्यते क्वचित् ॥</p>
<p>इति च ॥ २४ ॥</p>
<p>इत्थमासादितप्रकर्षो योगी-</p>
<p>शिवतुल्यो जायते ॥ २५ ॥</p>
<p>तुर्यपरिशीलनप्रकर्षात् [पुनः पुनः तुर्यपदपरामर्शनदार्ढ्यात्<br>
मध्यधाम्नि प्रोच्छलदहन्ताचमत्कृतिप्ररूढेः ।] प्राप्ततुर्यातीतपदः<br>
परिपूर्णस्वच्छस्वच्छन्दचिदानन्दघनेन शिवेन भगवता तुलोयो देहकलया<br>
अविगलनात् तत्समो जायते [मुखेन्दुरिति-वत् ईषत् न्यूनतया साम्यम् ।]<br>
। तद्विगलनेन साक्षाच्छिव एव असौ इत्यर्थः । तथा च श्रीकालिकाक्रमे</p>
<p>प्। १११)</p>
<p>तस्मान्नित्यमसन्दिग्धं बुद्ध्वा योगं गुरोर्मुखात् ।<br>
अविकल्पेन [विकल्पहान्या उन्मिषदविकल्पविमर्शावष्टम्भेन<br>
शिवमयभावेन तुर्यातीताख्यं पदं भावयेत् शिवमयभावनाया<br>
भैरवस्वरूपसाम्यप्राप्त्यवधित्वात् ।] भावेन भावयेत्तन्मयत्वतः ॥</p>
<p>यावत्तत्समतां याति भगवान्भैरवोऽब्रवीत् ।</p>
<p>इति ॥ २५ ॥</p>
<p>एवमपि च येनेदं तद्धि भोगतः इत्याद्युक्तरीत्या<br>
उपनतभोगातिवाहनमात्रप्रयोजनात् देहस्थितिः अस्य न अतिक्रमणीया इत्याह<br>
[आगामिसञ्चितयोः कर्मणोः ज्ञानाग्निना भस्मसाद्भावेऽपि प्रारब्धस्य<br>
भोगमन्तरेण नाशयितुमशक्यत्वात् जीवन्मुक्तस्य आ<br>
प्रारब्धभोगपरिसमाप्तेः देहस्थितिः चक्रभ्रमिरिव आ वेगावसानात् न<br>
अतिवर्तनीयाः देहपातेः अपुनरावर्तनात् ।] -</p>
<p>शरीरवृत्तिर्व्रतम् ॥ २६ ॥</p>
<p>प्रोक्तदृशा शिवतुल्यस्य योगिनण् शिवाहम्भावेन वर्तमानस्य शरीरे<br>
वृत्तिर्वर्तनं यत् तदेव व्रतम्<br>
स्वस्वरूपविमर्शात्मकनित्योदितपरपूजातत्परस्य नियमेन अनुष्ठेयम् अस्य ।<br>
तथा च श्रीस्वच्छन्दे</p>
<p>प्। ११२)</p>
<p>सुप्रदीप्ते [देह-मन्त्र-प्राण-आत्म-शिवपदानाम् औचित्यात्<br>
काष्ठ-अरणि-वह्नि-तच्छिखा-अम्बराणि दृष्टान्तः तेन<br>
अरणिमन्थनयुक्त्या सुप्रदीप्ते प्रज्वालिते वह्नौ सति यथा शिखा ज्वाला दाह्यं<br>
दग्ध्वा अम्बरे दृश्यते तत्र लयात् तदात्मभावं प्राप्ता अवलोक्यते<br>
तद्वद्दिव्यक्रणमन्त्रारणिसमुत्तेजनेन देहे यः प्राणः तस्मिन् सुप्रदीप्ते<br>
मध्योर्ध्ववाह्युदानाग्नितामायाति देहे स्थितो य आत्मा<br>
प्रोक्तशुद्धविज्ञानकेवलरूपो वह्निशिखातुल्यः समनान्तं समस्तं<br>
देहदारु दग्ध्वा तस्मिन् तुर्यातीते पदे लीयते निरुपाधि##-<br>
चाम्बरे ।<br>
देहप्राणस्थितोऽप्यात्मा तद्वल्लियेत तत्पदे ॥</p>
<p>इत्युक्त्या देहप्राणाद्यवस्थितस्यैव शिवसमाविष्टत्वमुक्तम् । न पुनस्तस्य<br>
देहस्थितिव्यतिरिक्तं व्रतमुपयुक्तम् । यदुक्तं श्रीत्रिकसारे</p>
<p>देहोत्थिताभिर्मुद्राभिर्यः सदा मुद्रितो बुधः ।<br>
स तु मुद्राधरः [अन्तर्लक्ष्यबहिर्दृष्टिः इत्याद्युक्तनीत्या<br>
शाम्भवीयमुद्रामुद्रणात् मुद्राधरः न तु काय##-</p>
<p>इति । श्रीकुलपञ्चाशिकायामपि</p>
<p>अव्यक्तलिङ्गिनं दृष्ट्वा सम्भाषन्ते मरीचयः<br>
[निगूढभैरवीयमुद्राचिह्नितस्य सर्वाः शक्तयः उपसृता आविर्भवन्ति ।<br>
व्यक्तस्थूलमुद्राधृतोऽनुपसरणात् ।] ।<br>
लिङ्गिनं नोपसर्पन्ति अतिगुप्ततरा यतः ॥</p>
<p>इति ॥ २६ ॥</p>
<p>प्। ११३)</p>
<p>एवं-विधस्य अस्य -</p>
<p>कथा जपः ॥ २७ ॥</p>
<p>अहमेव परो हंसः शिवः परमकारणम् ।</p>
<p>इति-श्रीस्वच्छन्दनिरूपितनीत्या नित्यमेव पराहम्भावनामयत्वात् ।</p>
<p>तस्य देवातिदेवस्य परबोधस्वरूपिणः ।<br>
विमर्शः परमा शक्तिः सर्वज्ञाः ज्ञानशालिनी ॥</p>
<p>इति-श्रीकालिकाक्रमनिरूपितनीत्या<br>
महाम्न्त्रात्मकाकृतकाहंविमर्शारूढस्य यद्यदालापादि तत्तदस्य<br>
स्वात्मदेवताविमर्शानवरतावर्तनात्मा जपो जायते<br>
[अनुत्तरज्ञानशालित्वात् योगिनो यत्किञ्चन आलापादि लौकिकव्यवहृत्यनुसारि<br>
तदस्य जपः अहम्परामर्शसार-स्वात्मदेवताभावनातात्पर्यात् नहि<br>
प्रकाशात्मपरप्रमातृरूपतां विना किञ्चिदपि प्रस्फुरेदित्यर्थः ।] ।<br>
यदुक्तं श्रीविज्ञानभैरवे</p>
<p>भूयो भूयः परे भावे भावना भाव्यते हि या ।<br>
जपः सोऽत्र स्वयं नादो मन्त्रात्मा जप्य ईदृशः [विश्वपूरणात् परे<br>
भावे स्वस्वभावे या भावना विमर्शना</p>
<p>अहमेव परो हंसः शिवः परमकारणम् ।<br>
इत्यादिरूपा भाव्यते सम्पाद्यते स जपः नादोऽकृतकाहंविमर्शात्मा जप्यो<br>
जपनीयो स्वात्मदेवः । यदुक्तम्</p>
<p>नास्योच्चारयिता कश्चित्प्रतिहन्ता न विद्यते ।<br>
स्वयमुच्चरते देवि प्राणिनामुरसि स्थितः ॥ इति ।] ॥</p>
<p>इति । तथा</p>
<p>प्। ११४)</p>
<p>सकारेण बहिर्याति हकारेण विशेत्पुनः ।<br>
हंस-हंसेत्यमुं मन्त्रं जीवो जपति नित्यशः ॥</p>
<p>षट्शतानि दिवारात्रौ सहस्राण्येकविंशतिः ।<br>
जपो देव्या विनिर्दिष्टः सुलभो दुर्लभो जडैः ॥</p>
<p>इति ॥ २७ ॥</p>
<p>ईदृग्जपव्रतवतोऽस्य चर्यामाह [चर्या स्वरूपसाक्षात्कारोपायस्थितिः<br>
कर्तव्यं वा ।] -</p>
<p>दानमात्मज्ञानम् ॥ २८ ॥</p>
<p>प्रोक्तचैतन्यरूपस्य आत्मनो यत् ज्ञानं साक्षात्कारः तत् अस्य दानम् दीयते<br>
परिपूर्णं स्वरूपम् दीयते खण्ड्यते विश्वभेदः [विश्वरूपो<br>
धरण्यादिशिवान्तं षट्त्रिंशत्तत्त्वलक्षणो भेदः ।] दायते शोध्यते<br>
मायास्वरूपम् दीयते रक्ष्यते लब्धः शिवात्मा स्वभावश्च अनेन इति कृत्वा<br>
[डुदाञ् दाने दो अवखण्डने दीङ् रक्षणे दैप् शोधने एते अत्र घातवः ।<br>
] ।</p>
<p>अथ च दीयते इति दानम् आत्मज्ञानमेव अनेन अन्तेवासिभ्यो दीयते । तदुक्तम्</p>
<p>प्। ११५)</p>
<p>दर्शनात्स्पर्शनाद्वापि वितताद्भवसागरात् ।<br>
तारयिष्यन्ति योगीन्द्राः [योगीन्द्राणां योगिनीसिद्धादीनां दर्शन##-<br>
तीव्रशक्तिपातवत्सु अनुग्राह्येषु उपकर्तव्यत्वम् इत्यर्थः । कुलानां<br>
देहाक्षभुवनादीनामाचरणम् आचारः सृष्टिसंहाराख्यः तत्र अवहिताः ।<br>
] कुलाचारप्रतिष्ठिताः ॥</p>
<p>इति ॥ २८ ॥</p>
<p>यथोक्तनीत्या शिवतुल्यतया नित्यमेवं व्रतजपचर्यानिष्ठत्वात्<br>
निजशक्तिचक्रारूढः [स्वशक्तिविकासमयं विश्वमध्यासीनः ।] स<br>
एव तत्त्वत उपदेश्यानां प्रतिबोधक [स्वस्वरूपप्रत्यभिज्ञापकः ।]<br>
इत्याह -</p>
<p>योऽविपस्थो ज्ञाहेतुश्च ॥ २९ ॥</p>
<p>अवीन् पशून् पाति इति अविपं कवर्गादिषु माहेश्वर्याद्याः पशुमातरः<br>
(३-१९) इत्यभिहितदृशा माहेश्वर्यादिशक्तिचक्रं तत्र तिष्ठति<br>
विदितस्वमाहात्म्यत्वात् [सर्वोऽयं मद्विभव इति<br>
प्रत्यभिज्ञातसात्मैश्वर्यत्वात् ।] प्रभुत्वेन यः प्रतपति स ज्ञाहेतुः<br>
जानाति इति ज्ञा ज्ञानशक्तिः तस्या हेतुः उपदेश्स्यान् ज्ञानशक्त्या<br>
प्रतिबोधयितुं [स्वात्मानं प्रत्यभिज्ञापयितुमित्यर्थः ।]</p>
<p>प्। ११६)</p>
<p>क्षमः । अन्यस्तु शक्तिचक्रपरतन्त्रीकृतत्वात् स्वात्मनि अप्रभविष्णुः<br>
[माहेश्वर्यादिशक्तिभिः पारतन्त्र्याधानात् पशुभावमापितः ।]<br>
कथमन्यान् प्रबोधयेत् । यच्छब्दापेक्षया सूत्रेऽत्र तच्छब्दोऽध्याहार्यः । च<br>
शब्दो ह्यर्थे । योऽयमविपस्थः स यस्मात्<br>
ज्ञानप्रबोधनहेतुस्तस्माद्युक्तमुक्तम् दानमात्मज्ञानम् (३##-</p>
<p>अन्ये तु अक्षरसारूप्यात् [अश्नोतेरौणादिकसरन्-प्रत्यये अश्नुते<br>
प्रतिशब्दमिष्टार्थप्रकाशितया वेदाङ्गानि व्याप्नोतीत्यक्षरम् तत्सारूप्यात्<br>
प्रतिशब्दमक्षरसमरूपसङ्गतशब्दैर्निर्वचनं विधेयमित्यर्थः ।]<br>
प्रब्रूयात् इति निरुक्तस्थित्या यो इति योगीन्द्र वि इति विज्ञानम् प इति पदम् स्थ इति<br>
पदस्थः इत्यस्य अन्त्यमक्षरम् । ज्ञ इति ज्ञाता हे इति हेयः तु इति तुच्छता<br>
विसर्जनीयेन विसर्गशक्तिः [ऊर्ध्वाधःसृष्टिरूपा ।] चकारेण<br>
अनुक्तसमुच्चयार्थेन कर्ता परामृश्यते इत्याश्रित्य यो योगीन्द्रो<br>
विमर्शशक्त्या स्वरूपात्मविज्ञानपदस्थः स ज्ञाता कर्ता च अवगन्तव्यः<br>
तदा च अस्य हेयतां तुच्छतां निःसारतां न तु उपादेयतामा-</p>
<p>प्। ११७)</p>
<p>सादयति इति व्याचक्षते । एतच्च न नः प्रतिभाति पदार्थसङ्गतेर्नातिचारुत्वात्<br>
प्रतिसूत्रं च ईदृशव्याख्याक्रमस्य सहस्रशो दर्शयितुं शक्यत्वात् ॥ २९ ॥</p>
<p>अस्य च -</p>
<p>स्वशक्तिप्रचयोऽस्य विश्वम् ॥ ३० ॥</p>
<p>यतोऽयं शिवतुल्य उक्तस्ततो यथा</p>
<p>शक्तयोऽस्य जगत्कृत्स्नम् … ।</p>
<p>इत्याद्याम्नायदृष्ट्या शिवस्य विश्वं स्वशक्तिमयं तथा अस्यापि स्वस्याः<br>
संविदात्मनः शक्तेः प्रचयः क्रियाशक्तिस्फुरणरूपो<br>
[विश्वनिर्माणसामर्थ्यं क्रियाशक्तिरित्यर्थः ।] विकासो विश्वम् ।<br>
यदुक्तं श्रीमृत्युजिति</p>
<p>यतो ज्ञानमयो [देवः परमेश्वरो ज्ञानमयः चिन्मात्रपरमार्थः<br>
तच्च ज्ञानं बहुधा स्वातन्त्र्यात् सङ्कोचमाभास्य नानात्वमाश्रित्य स्थितम्<br>
अतश्च सङ्कोचाभासभाजो ये निगूहितस्वरूपतया नियन्त्रिता आभासिता देवेन तत<br>
एव बद्धाः तेषां नानादर्शनोपासाभिः स्वस्वरूपप्रथाहेतुतया यतो देवः<br>
त्राणं तस्मात् निरुक्तदृशा नेत्रमुच्यते न तु चक्षुर्गोलकतया ।] देवो<br>
ज्ञानं च बहुधा स्थितम् ।<br>
नियन्त्रितानां बद्धानां त्राणं तन्नेत्रमुच्यते ॥</p>
<p>कालिकाक्रमेऽपि</p>
<p>प्। ११८)</p>
<p>तत्तद्रूपतया [नीलसुखादिरूपतया बहिरन्तःप्रकाशमानानां<br>
भावानां प्रकाशसारत्वात् तदन्वयव्यतिरेकानुविधायित्वेन पृथक् सत्ता<br>
नास्ति इत्यर्थः ।] ज्ञानं बहिरन्तः प्रकाशते ।<br>
ज्ञानादृते नार्थसत्ता ज्ञानरूपं ततो जगत् ॥</p>
<p>न हि ज्ञानादृते भावाः केनचिद्विषयीकृताः ।<br>
ज्ञानं तदात्मतां यातमेतस्मादवसीयते [यो यमनुपजीव्य नोपलभ्यते<br>
स तस्मात् अव्यतिरेकी यथा मृदं विना घटः तस्मात् ज्ञानस्यैव<br>
ज्ञेयभावात्मतया परिनिष्ठनिश्चय इत्यर्थः ।] ॥</p>
<p>अस्तिनास्तिविभागेन निषेधविधियोगतः ।<br>
ज्ञानात्मता ज्ञेयनिष्ठा भावानां भावनाबलात् ॥</p>
<p>युगपद्वेदनाज्ज्ञानज्ञेययोरेकरूपता [भावाभावरूपाणां<br>
नीलसुखादिभावानां भावनाबलात् स्वात्मसाक्षात्कारबलात् उभयोः<br>
ज्ञानज्ञेययोः एकतमसान्निध्यविरहे सत्ताया असम्भवात्<br>
ऐकरूप्याभ्युपगमः ।] ।</p>
<p>इति ॥ ३० ॥</p>
<p>न केवलं सृष्टिदशायां निजशक्तिविकासोऽस्य विश्वं यत् तत्पृष्ठपातिनौ   -</p>
<p>स्थितिलयौ ॥ ३१ ॥</p>
<p>स्वशक्तिप्रचयः इत्यनुवर्तते । क्रियाशक्त्याभासितस्य विश्वस्य<br>
तत्तत्प्रमात्रपेक्षं कञ्चित्कालं बहिर्मुखत्वावभासनरूपा या स्थितिः<br>
चिन्म-</p>
<p>प्। ११९)</p>
<p>यप्रमातृविश्रान्त्यात्मा च यो लयः तावेतौ एतस्य स्वशक्तिप्रचय एव<br>
तत्तद्वेद्यं हि आभासमानं विलीयमानं च निजसंविच्छक्त्यात्मकमेव<br>
अन्यथा अस्य संवेदनानुपपत्तेः [कल्पितशून्यमायीयादिप्रमातुः<br>
अपेक्षया विश्वस्य बाह्यतावभासमयी स्थितिः कल्पितप्रमातृभावनिमज्जने<br>
तदपेक्षिविश्वबाह्यतानवभासनात् चिन्मयस्वरूपविश्रान्तिः विलयः उभयस्य<br>
अस्य स्वसंविच्छक्तिमयत्वात् तदनभ्युपगमे द्वयोरपि अनयोः<br>
उपलब्ध्यनुपपत्तेः इति तात्पर्यम् ।] । अत एव श्रीकालिकाक्रमे</p>
<p>अस्तिनास्तिविभागेन … ।</p>
<p>इत्यादि स्थितिलयपरत्वेनोक्तम् । तथा</p>
<p>सर्वं शुद्धं निरालम्बं [आलम्बात् वेद्यात् निष्क्रान्तं<br>
क्रोडीकृताशेषवेद्यम् स्वप्रत्ययात्मकं स्वाहन्तात्मकम् ।] ज्ञानं<br>
स्वप्रत्ययात्मकम् ।<br>
यः पश्यति स मुक्तात्मा जीवन्नेव न संशयः ॥</p>
<p>इति ॥ ३१ ॥</p>
<p>नन्वेवं सृष्टिस्थितिलयावस्थासु अन्योन्यभेदावभासमयीषु अस्य<br>
स्वरूपान्यथात्वमायातम् ! [वेद्यपरामर्शनौन्मुख्ये<br>
तदतिरिक्तस्वात्मविमर्शननिरासोऽन्यथात्वम् ।] इत्याशङ्काशान्त्यर्थमाह   -</p>
<p>प्। १२०)</p>
<p>तत्प्रवृत्तावप्यनिरासः संवे-<br>
त्तृभावात् ॥ ३२ ॥</p>
<p>तेषां सृष्ट्यादीनां प्रवृत्तावपि उन्मज्जनेऽपि नास्य योगिनः<br>
संवेत्तृभावात् तुर्यचमत्कारात्मकविमर्शमयात् उपलब्धृत्वात्<br>
निरासश्चलनम् तन्निरासे कस्यचिदप्यप्रकाशनात् । यदुक्तं तत्रैव</p>
<p>नाशेऽविद्याप्रपञ्चस्य [मायोद्भासितदेहाक्षतत्त्वभुवनादिविलयेऽपि<br>
सदोदितस्फुरणधर्मिणः संवित्स्वभावस्य उदयास्तमयाभावात् अविनाशिता<br>
व्यवहारदशायामपि ध्वंसोत्पत्त्योः प्रकाशमानतया तदभिन्नयोः<br>
प्रकाशान्तर्विश्रान्त्या उपचर्यमाणत्वम् इत्यर्थः ।] स्वभावो न विनश्यति<br>
।<br>
उत्पत्तिध्वंसविरहात्तस्मान्नाशो न वास्तवः ॥</p>
<p>यतोऽविद्या समुत्पत्तिध्वंसाभ्यामुपचर्यते ।<br>
यत्स्वभावेन नष्टं न तन्नष्टं कथमुच्यते ॥</p>
<p>इति । एतदेव स्पन्दे</p>
<p>अवस्थायुगलं [ग्राह्यग्राहकभावभिन्नयोः भोग्यभोक्तृतयोः मध्ये<br>
भोग्यात्ममायाप्रपञ्चो भेदनिष्ठो विलीयते उदयते च भोक्तुः पुनः<br>
चिन्मयस्य अकालकलिततया न कथञ्चित् विलयोदयशङ्का ।] चात्र<br>
कार्यकर्तृत्वशब्दितम् ।<br>
कार्यता क्षयिणी तत्र कर्तृत्वं पुनरक्षयम् ॥</p>
<p>तथा ।</p>
<p>प्। १२१)</p>
<p>कार्योन्मुखः प्रयत्नो यः केवलं सोऽत्र लुप्यते ।<br>
तस्मिṁलुप्ते विलुप्तोऽस्मीत्यबुधः प्रतिपद्यते [यथा कश्चित् देवदत्तो<br>
गृहाद्यवस्थितः केनापि आहूतो भोः देवदत्त ? इति स<br>
आत्मानमपह्नोतुकामः प्रत्याह नाहमस्मि इति । एवमुक्ते प्रत्युत<br>
स्थितोऽहमस्मीति प्रतिपादितं भवति न तु असन्निधानम् इत्येवं<br>
प्रकारोऽप्रबुद्धविषये तस्मात् अभावसमाध्यवस्थासु कार्याभावात्<br>
करणव्यापारविरतिमात्रेण आत्माभावप्रत्ययो भ्रान्तिरेव इत्याशयः ।] ॥</p>
<p>न तु योऽन्तर्मुखो भावः सर्वज्ञत्वगुणास्पदम् ।<br>
तस्य लोपः कदाचित्स्यादन्यस्यानुपलम्भनात्<br>
[अन्तर्मुखस्वरूपविनाशितायां विश्वमनीलमूकप्रायं स्यादित्यर्थः ।<br>
] ॥</p>
<p>इत्यनेनोक्तम् ॥ ३२ ॥</p>
<p>अस्य योगिनः -</p>
<p>सुखदुःखयोर्बहिर्मननम् ॥ ३३ ॥</p>
<p>वेद्यस्पर्शजातयोः सुखदुःखयोर्बहिरिव नीलादिवत् इदन्ताभासतया मननं<br>
संवेदनं न तु लौकिकवत् अहन्तास्पर्शनेन अस्य हि स्वशक्तिप्रचयोऽस्य विश्वम्<br>
(३-३०) इत्युक्तसूत्रार्थनीत्या सर्वम् अहन्ताच्छादितत्वेन स्फुरति न तु<br>
नियतं सुखदुःखाद्येव इत्येवम्परमेतत् । योगी हि<br>
प्रशान्तपुर्यष्टकप्रमातृभावः कथं</p>
<p>प्। १२२)</p>
<p>सुखदुःखाभ्यां स्पृश्यते । तथा च श्रीप्रत्यभिज्ञासूत्रविमर्शिन्याम् ।</p>
<p>ग्राहकभूमिकोत्तीर्णानां वास्तवप्रमातृदशाप्रपन्नानां<br>
तत्तत्स्वहेतूपस्थापितसुखदुःखसाक्षात्कारेऽपि<br>
[विचित्रस्रक्चन्दनवनितादयः सुखहेतुः द्वेष्योपगमो दुःखहेतुः ।]<br>
न तेषां सुखदुःखादि नोत्पद्यत एव वा सुखादि हेतुवैकल्यात्<br>
[सुखादिहेतूनां चित्प्रकाशान्तर्ब्रुडिततया चमत्करणात् तदभावः ।]<br>
सहजानन्दाविर्भावस्तु तदा स्यात् ॥</p>
<p>इत्युक्तम् । अत एव</p>
<p>न दुःखं न सुखं यत्र न ग्राह्यं ग्राहको न च ।<br>
न चास्ति मूढभावोऽपि तदस्ति परमार्थतः<br>
[सुखदुःखाद्याश्रयावस्थाद्वयेन विनश्यत्स्वभावेन अस्पृष्टस्य<br>
संवित्तत्त्वस्य तदनाकलितत्वात् सौषुप्तपदस्यापि संवेद्यत्वात् संवेदकसत्ता<br>
तत्र अभ्युपगम्यते अन्यथा तदौत्तरकालिकस्मृत्यनुपपत्तेः ।] ॥</p>
<p>इति स्पन्दे निरूपितम् ॥ ३३ ॥</p>
<p>यतश्च उत्तिर्णपुर्यष्टकप्रमातृभावस्य योगिनो नान्तः<br>
सुखदुःखसंस्पर्शः अत एवासौ -</p>
<p>तद्विमुक्तस्तु केवली ॥ ३४ ॥</p>
<p>ताभ्यां सुखदुःखाभ्यां विशेषेण मुक्तः संस्कारमात्रेणापि अन्तर्<br>
असंस्पृष्टः केवली</p>
<p>प्। १२३)</p>
<p>केवलं चिन्मात्रप्रमातृतारूपं यस्य । तदुक्तं श्रीकालिकाक्रमे</p>
<p>सुखदुःखादिविज्ञानविकल्पानल्पकल्पितम् ।<br>
भित्त्वा द्वैतमहामोहं योगी योगफलं लभेत् ॥</p>
<p>इति । तु-शब्दो वक्ष्यमाणापेक्षया विशेषद्योतकः एवमुत्तरसूत्रगतोऽपि<br>
एतत्सूत्रापेक्षया ॥ ३४ ॥</p>
<p>यदाह -</p>
<p>मोहप्रतिसंहतस्तु कर्मात्मा ॥ ३५ ॥</p>
<p>मोहेन अज्ञानेन प्रतिसंहतः तदेकघनः तत एव सुखदुःखाश्रयो यः स<br>
पुनः कर्मात्मा नित्यं शुभाशुभकलङ्कितः । तदुक्तं तत्रैव</p>
<p>यदविद्यावृततया विकल्पविधियोगतः ।<br>
शिवादीन्नैव झटिति समुद्भावयतेऽखिलान् ॥</p>
<p>ततः शुभाशुभा भावा लक्ष्यन्ते तद्वशत्वतः ।<br>
अशुभेभ्यश्च भावेभ्यः परं दुःखं प्रजायते [अज्ञजनस्य<br>
घटपटादिविविधविकल्पजालकल्पनामास्थितस्य शिवादितत्त्वानाम्<br>
अनुत्तरचिद्घनस्वभावतया अपरामर्शनात् मायीयमलमलिनतां प्राप्य<br>
शुभाशुभकार्ममलसमुत्थदुःखानुभवः । तज्ज्ञस्य तु विश्वस्य<br>
भावपटले स्वात्मविलसितमिदम् इति प्रविविञ्चानस्य सहजसुखाविर्भाव<br>
इत्यर्थः ।] ॥</p>
<p>इति ॥ ३५ ॥</p>
<p>प्। १२४)</p>
<p>एवमीदृशस्यापि कर्मात्मनो यदा<br>
अनर्गलमाहेशशक्तिपातवशोन्मिषितसहजस्वातन्त्र्ययोगो भवति तदा अस्य -</p>
<p>भेदतिरस्कारे सर्गान्तरकर्म-<br>
त्वम् ॥ ३६ ॥</p>
<p>शरीरप्राणाद्यहन्ताभिमानात्मनः सकलप्रलयाकलादिप्रमात्रुचितस्य<br>
[मायापदे शून्यप्रमातृरूपाः प्रलयाकलाः तेषां प्रलीनकल्पं<br>
विश्वं प्रमेयम् स्वौचित्यात् सकला ब्रह्मादिकीटान्ताः क्षेत्रज्ञा<br>
भिन्नभिन्नप्रायं विश्वं पश्यन्तः तेषां तथाभूतमेव सर्वतो भिन्नं<br>
परिमितं प्रमेयम् । इत्थं प्रमातॄणां यथा-स्वस्वभावं भेदाभास<br>
इत्यर्थः ।] भेदस्य तिरस्कारे स्थितस्यापि चिद्घनस्वभावोन्मज्जनाद्<br>
अपहस्तने सति क्रमेण मन्त्र-मन्त्रेश्वर##-<br>
यथाभिलषितनिर्मेयनिर्मातृत्वं भवति । तथा च श्रीस्वच्छन्दे</p>
<p>त्रिगुणेन [त्रैगुण्यमनेकगुणतोपलक्षणम् ।<br>
महामन्त्रात्मकपरिपूर्णाहम्भावेन स्वस्वभावपरामर्शने अवहितत्वात्<br>
स्वच्छन्दसादृश्यम् ।] तु जप्तेन स्वच्छन्दसदृशो भवेत् ।</p>
<p>इति स्वच्छन्दसादृश्येन भेदतिरस्कारमस्य उक्त्वा</p>
<p>प्। १२५)</p>
<p>ब्रह्मविष्ण्विन्द्रदेवानां सिद्धदैत्योरगेशिनाम् [उरगानामीशते तच्छीला<br>
इति उरगेशिनः शेषादयः शापानुग्रहादिकृत्त्वात् सिद्धादीन् प्रति अस्य<br>
भयदातृभयहर्तृत्वम् ।] ॥</p>
<p>भयदाता च हर्ता च शापानुग्रहकृद्भवेत् ।<br>
दर्पं हरति कालस्य पातयेद्भूधरानपि ॥</p>
<p>इत्युक्तम् ॥ ३६ ॥</p>
<p>न च एतदस्य असम्भाव्यम् यतः-</p>
<p>करणशक्तिः स्वतोऽनुभवात् ॥ ३७ ॥</p>
<p>स्वतः स्वस्मादेवानुभवात् सङ्कल्पस्वप्नादौ करणशक्तिः<br>
[विश्ववैचित्र्यनिर्माणशक्तिः ।] तत्तदसाधारणार्थनिर्मातृत्वम्<br>
आत्मनः सिद्धमेव । अनेनैव आशयेन श्रीप्रत्यभिज्ञायाम्</p>
<p>अत एव यथाभीष्टसमुल्लेखावभासनात् [यथाभिमतवस्तूनां<br>
बहिरसत्त्वात् अननुभूतानामपि सम्यगुल्लेखनात् प्रकाशनाच्च हेतोः यस्य<br>
कस्यचित् ब्रह्मादिकीटान्तस्य प्राणिनः उल्लेखनात्मिका क्रियाशक्तिः<br>
अवभासनात्मिका ज्ञानशक्तिश्च स्वाभाविकी इति सिद्धति तस्मात्<br>
कल्पितप्रमातृभूमिकायामपि<br>
व्यतिरिक्तेश्वरोपकॢप्तप्राच्यसृष्टिमनुपजीव्यैव<br>
यथाभिमतोल्लेखनादिव्यापारसम्भावनाभावात्<br>
ज्ञानक्रियालक्षणस्यैश्वर्यस्यैव स्फुटं प्रत्यभिज्ञेयतावश्यम्भावः ।<br>
] ।<br>
ज्ञानक्रिये स्फुटे एव सिद्धे सर्वस्य जीवतः ॥</p>
<p>इत्युक्तम् । तथासम्भवात् यदि चैतत् गाढा-</p>
<p>प्। १२६)</p>
<p>भिनिवेशेन विमृशति तदा सर्वसाधारणा [विमर्शातिशयवशात्<br>
सर्वजनैः तन्निर्मितिः द्रष्टुं शक्यते<br>
प्रसिद्धविश्वामित्रादिमुनिरचितनूतनस्वर्गसृष्टिगाथावत् इत्यर्थः ।]<br>
अभीष्टार्थनिर्मातृतापि भवति । तदुक्तं तत्त्वगर्भे</p>
<p>यदा [यदा ते योगिनः सुस्फुटं स्वकीयज्ञाक्रियाशक्तिशालिनः तदा तेषां<br>
अभीष्टपदार्थनिर्मिते दार्ढ्यदीनता अस्थैर्यं दृढतरं यथा तथा<br>
अदूरमचिराय दारिता खण्डिता भवति तत्सङ्कल्पस्य च कल्पतरुवत्<br>
चिन्तिताशुदायित्वात् इत्यर्थः ।] तु तेऽपि सुव्यक्तस्वसामर्थ्यगुणोज्ज्वलाः ।<br>
भवेद्दृढतरादूरदारिता दार्ढ्यदीनता ।<br>
तदा च तेषां सङ्कल्पः कल्पपादपतां व्रजेत् ॥</p>
<p>इति ॥ ३७ ॥</p>
<p>यतश्च करणशक्तिशब्दोक्त्या तुर्यात्मा स्वातन्त्र्यशक्तिरेव बोधरूपस्य<br>
प्रमातुः सारम् [अन्यथा स्वातन्त्र्यसारताविरहे निर्विमर्शस्य<br>
संवित्प्रकाशस्य तत्तद्भावजातप्रतिफलिततायामपि स्फटिकादिवत् जाड्यापत्तेः<br>
विश्वव्यवहारविप्रलोपः स्यादित्यर्थः ।] अतो<br>
मायाशक्त्यपहस्तिततत्स्वरूपोत्तेजनाय -</p>
<p>त्रिपदाद्यनुप्राणनम् ॥ ३८ ॥</p>
<p>त्रयाणां भावौन्मुख्यतदभिष्वङ्गतदन्तर्मुखीभावनामयानां<br>
सृष्टिस्थितिलयशब्दोक्तानां प-</p>
<p>प्। १२७)</p>
<p>दानामवस्थानां यद् आदि प्रधानं त्रिचमत्कृतित्वेन आनन्दघनं<br>
तुर्याख्यं पदं मायाशक्त्याच्छादितमपि तत्तद्विषयोपभोगाद्यवसरेषु<br>
विद्युद्वदाभासमानं तेन तत्तदवसरेषु क्षणमात्रोदितेनापि अनुप्राणनम्<br>
अन्तर्मुखतद्विमर्शावस्थितितारतम्येन अनुगततया प्राणनम् आत्मनस्तेनैव<br>
जीवितेनापि जीवितस्य उत्तेजनं कुर्यात् [वनितादिविषयोपभोगेषु<br>
विगलितवेद्यान्तरसंवेदनं तुर्यपदमुद्यदपि पशुजनैः<br>
प्रत्यक्षस्त्रयादिविषयव्यवहितं संवेद्यते निरावरणं तु तदवहितैः एतेन<br>
जीवितात्मतुर्यपदेन जीवत्स्वरूपस्य आत्मनः तस्मिन् एव अवहितीकरणमुत्तेजनम्<br>
इत्यर्थः ।] । तदुक्तं श्रीविज्ञानभैरवे</p>
<p>अन्तः स्वानुभवानन्दा [अन्तः पूर्णाहन्तायां स्वानुभवः स्वप्रकाश<br>
आनन्द एव रूपं यस्याः सा अकिञ्चिच्चिन्तनमयी अवस्थातुः भैरवरूपस्य<br>
आत्मनो मम अव्यतिरिक्ता शक्तिरवस्था भरितोऽशेषविश्वाभेदचमत्कारमय<br>
आकारः स्वरूपं यस्याः सा तादृशी तदेव च तत्त्वतः परमार्थतो विमलं<br>
स्वभित्त्याभासितजगदनाच्छादितं विश्वपूरमशेषावभासकं वपुः<br>
स्वरूपं ज्ञेयम् न तु भूतमयम् ।] विकल्पोन्मुक्तगोचरा ।<br>
यावस्था भरिताकारा भैरवी भैरवात्मनः ॥</p>
<p>तद्वपुस्तत्त्वतो ज्ञेयं विमलं विश्वपूरणम् ।</p>
<p>इत्याद्युपक्रम्य</p>
<p>प्। १२८)</p>
<p>शक्तिसङ्गमसङ्क्षुब्धशक्त्यावेशावसानिकम् [व्यक्तस्त्रीसङ्गमं विना<br>
तत्सङ्गमोपजनितानन्दवृत्तिस्मरणेनैव य आनन्दोद्गमः स स्वीयो<br>
ब्रह्मानन्दोऽवसेयः । यदुक्तम्</p>
<p>जायया सम्परिष्वक्तो न बाह्यं वेद नान्तरम् ।<br>
निदर्शनं श्रुतिः प्राह मूर्खस्तं मन्यते विधिम् ॥</p>
<p>न सृष्टिर्जायते लिङ्गान्न भगान्नापिरेतसः ।<br>
आनन्दोच्छलिता शक्तिः सृजत्यात्मानमात्मना ॥</p>
<p>इत्याद्युक्त्या स्त्रीसङ्गानन्दाविर्भूतायाम् आनन्दशक्तौ समावेशस्य अन्ते<br>
स्त्र्यादिसम्पर्काद्यभावेन स्वात्ममात्रनिष्ठं ब्रह्मसम्बन्ध्येव<br>
भावनीयम् यद्वा विश्वस्फुरणशक्तिसङ्गमसङ्क्षुब्धायां चिच्छक्तौ य<br>
आवेशः तस्य अवसाने भवं सुखं स्वरूपस्यैव ।] ।<br>
यत्सुखं ब्रह्मतत्त्वस्य तत्सुखं स्वाक्यमुच्यते ॥</p>
<p>लेहनामन्थनाकोटैः [लेहनमधरासवास्वादनम् आमन्थनं<br>
प्रधानाङ्गविलोडनम् आलिङ्गनं वा आकोटनमाघात नखक्षतादि वा<br>
इत्याद्युद्दीपनादिविभावैरुद्दीपितस्य आनन्दस्य अतिशयस्मरणात्<br>
उल्लसदानन्दमयः स्वात्मैव विभाव्यः ।] स्त्रीसुखस्य भरात्स्मृतेः ।<br>
शक्त्यभावेऽपि देवेशि भवेदानन्दसम्प्लवः ॥</p>
<p>आनन्दे महति प्राप्ते दृष्टे वा बान्धवे चिरात् ।<br>
आनन्दमुद्गतं ध्यात्वा तन्मयस्तल्लयीभवेत् ॥</p>
<p>जग्धिपानकृतोल्लासरसानन्दविजृम्भणात् ।<br>
भावयेद्भैरवं भावं महानन्दमयो<br>
[मिष्टान्नभोजनक्षीरपानादिरसास्वादनात् विजृम्भितानन्दोत्कर्षस्य<br>
आनन्दभरितावस्थां विभावयतोऽनन्यवृत्तितया अनुत्तरसुखावाप्तिः ।]<br>
भवेत् ॥</p>
<p>प्। १२९)</p>
<p>गीतादिविषयास्वादासमसौख्यैकतात्मनः [गीतमादि येषां<br>
वंशवीणाकलरवादीनां विषयाणां चमत्करणेन उपजनितानुपमसुखे<br>
समाहितचित्तस्य शाक्तस्पर्शावेशेन ब्रह्मसुखावाप्तिः ।] ।<br>
योगिनस्तन्मयत्वेन मनोरूढेस्तदात्मता ॥</p>
<p>इत्यादिना उपायप्रदर्शनेन प्रपञ्चितम् । एतच्च</p>
<p>अतिक्रुद्धः [अतिक्रोधादिना प्रकारत्रयेण<br>
दुःखसुखमोहात्मविषयग्रहणरूपान्तःकरणव्यापारमयेन तथा<br>
धावच्छब्दोपलक्षितेन कर्मेन्द्रियव्यापारेण च जाग्रदवस्थाविषयाणि अन्यानि<br>
एवं विधानि प्रकारान्तराणि सङ्ग्राह्याणि । इत्थं विचित्रावस्थासु<br>
निरालम्बनचित्तवृत्तिः यां भूमिकामधितिष्ठेत् तत्र पदे<br>
स्वभावमात्राधारस्य<br>
प्रत्यस्तमितसमस्तविशेषशक्तिचक्रपरमात्मधर्मस्य प्रतिष्ठितस्पन्दस्य<br>
उपलब्धिरित्यर्थः ।] प्रहृष्टो वा किं करोमीति वा मृशन् ।<br>
धावन्वा यत्पदं गच्छेत्तत्र स्पन्दः प्रतिष्ठितः ॥</p>
<p>इत्यादिना</p>
<p>… प्रबुद्धः स्यादनावृतः ॥</p>
<p>इत्यन्तेन प्रदर्शितम् । एतत् स्पन्दनिर्णये निराकाङ्क्षं [असन्देहनिर्णयात्<br>
प्रबुद्धविषयजिज्ञासाया असम्भवात् इत्यर्थः ।] मयैव निर्णीतम् । त्रिषु<br>
चतुर्थम्… (३-२०) इति सूत्रेण जागरादौ तुर्यानुप्राणनमुक्तम् ।<br>
अनेन सर्वदशानुगतादिमध्यान्तेषु सृष्टिस्थितिसंहारनिरूपितया भङ्ग्या<br>
निरूपितेषु इति विशेषः [पौर्वापर्येण प्रोक्तयोरनयोः सूत्रयोः<br>
अर्थैक्यतास्वीकरणेपि सामान्यविशिष्टार्थरूपरचनासद्भावात्<br>
पौनरुक्त्यविरोधपरिहारः ।] ॥ ३८ ॥</p>
<p>प्। १३०)</p>
<p>एतच्च त्रिपदाद्यनुप्राणनमन्तर्मुखत्वावष्टम्भत्वदशायामेवासाद्य न<br>
सन्तुष्येत् अपि तु -</p>
<p>चित्तस्थितिवच्छरीरकरण-<br>
बाह्येषु ॥ ३९ ॥</p>
<p>त्रिपदाद्यनुप्राणनम् इत्येव । यथा अन्तर्मुखरूपायां चित्तस्थितौ<br>
तुर्येणानुप्राणनं कुर्यात् तथा शरीरकरणबाह्याभासात्मिकायां<br>
बहिर्मुखतायाम्पि आन्तरविमर्शावष्टम्भबलात् क्रमात्क्रमं<br>
तारतम्यभाजा तेन अनुप्राणनं कुर्यात्<br>
[कादाचित्कस्वरूपविश्रान्त्यात्मिकायां दशायां विद्युत्प्रकाशमिव<br>
क्षणमात्रस्थायिनं तुर्यचमत्कारमासाद्य आनन्दभरिततया यथा सन्तोष<br>
एवं बहिरौन्मुख्येऽपि सन्ततमानन्दमयपरमार्थामृतरसपर्यवसेकात्<br>
तद्विमर्शानन्दविकसितत्वम् इति तात्पर्यम् ।] । यदुक्तं श्रीविज्ञानभैरवे</p>
<p>सर्वं जगत्स्वदेहं वा स्वानन्दभरितं स्मरेत् ।<br>
युगप्त्स्वामृतेनैव परानन्दमयो भवेत् [सर्वत्र बहिरभिमते वस्तुजाते<br>
चिदानन्दघनरसकणिकाच्छुरिततया परिपूर्णां शिवतां विभावयतो जनस्य<br>
अनुत्तरानन्दमयस्वरूपसमावेश इत्यर्थः ।] ॥</p>
<p>इति । एवं हि आनन्दात्मा स्वातन्त्र्यशक्तिः सर्वदशासु स्फुटीभूता सती<br>
यथेष्टनिर्माणकारिणी भवति ॥ ३९ ॥</p>
<p>प्। १३१)</p>
<p>यदा तु अयमेव आन्तरीं तुर्यदशाम् [अनुत्तरानन्दमयीमवस्थामित्यर्थः ।<br>
] आत्मत्वेन न विमृशति तदा देहादिप्रमातृताभावाद्<br>
अपूर्णम्मन्यतात्मकाणवमलरूपात् -</p>
<p>अभिलाषाद्बहिर्गतिः संवा-<br>
ह्यस्य ॥ ४० ॥</p>
<p>शक्तिचक्राधिष्ठितैः कञ्चुकान्तःकरणबहिष्करणतन्मात्रभूतैः<br>
[कञ्चुकैः मायासहितैः कलाविद्यादिभिः ।] सह संवाह्यते<br>
योनेर्योन्यन्तरं नीयते इति संवाह्यः कर्मात्मरूपः पशुः तस्य</p>
<p>… अभिलाषो [अभिलाषः अपूर्णम्मन्यतात्मा लौलिकारूपः न तु<br>
किञ्चित् मे स्यात् इति ईदृक् रागतत्त्वस्य एवमात्मकत्वात् । अत्र तु एतस्मिन् आणवे मले<br>
भित्तिभूते अन्यत् मलद्वयमाधेयमस्ति इत्यर्थः ।] मलोऽत्र तु ।</p>
<p>इति श्रीस्वच्छन्दोक्तनीत्या अपूर्णम्मन्यतात्मकाविद्याख्याणवमलरूपाद<br>
अभिलाषाद्धेतोर्बहिर्गतिः विषयोन्मुखत्वमेव भवति न तु<br>
अन्तर्मुखरूपावहितत्वं जातुचित् । यदुक्तं कालिकाक्रमे</p>
<p>प्। १३२)</p>
<p>यदविद्यावृततया विकल्पविधियोगतः ।<br>
शिवादीन्नैव झटिति समुद्भावयतेखिलान् ॥</p>
<p>ततः शुभाशुभा भावा लक्ष्यन्ते तद्वशत्वतः ।<br>
अशुभेभ्यश्च भावेभ्यः परं दुःखं प्रजायते [अविद्यावृतस्य<br>
पशोः सन्ततप्रसरत्स्वारसिकविकल्पक्षुब्धतया चित्तत्त्वमपरामृशतः<br>
पुण्यापुण्यकलङ्कस्पृष्टत्वात् तत्तन्निकृष्टदुष्फलपरिणामः ।] ॥</p>
<p>अतथ्यां कल्पनां कृत्वा पच्यन्ते नरकादिषु ।<br>
स्वोत्थैर्दोषैश्च दह्यन्ते वेणवो वह्निना यथा ॥</p>
<p>मायामयैः सदा भावैरविद्यां परिभुञ्जते ।<br>
मायामयीं तनुं यान्ति ते जनाः क्लेशभाजनम्<br>
[मिथ्याकल्पनोपकॢप्तिपूर्वं स्वसङ्घट्टजाग्निदग्धवेणुवत्<br>
स्वोत्पन्नकामादिदोषैः निरयव्यथानुभवनानन्तरम्<br>
असत्यकल्पभोग्यसम्भोगाय भोगायतनपरिग्रहः पुनरप्येवम् इत्थं क्लेशात्<br>
क्लेशान्तरगतिरविरता भवति आ अनुत्तरशिवज्ञानावाप्तेः इत्याशयः ।] ॥</p>
<p>इति ॥ ४० ॥</p>
<p>यदा तु पारमेशशक्तिपातवशोन्मिषितं स्वं स्वभावमेव विमृशति तदा<br>
अभिलाषाभावाद् न अस्य बहिर्गतिः अपि तु आत्मारामतैव<br>
[अपूर्णमन्यतात्मक आणवमलरूपाभिलाषाकलिताशयस्य बहिरन्तरं<br>
स्वं चिदानन्दघनस्वरूपं पश्यतः<br>
चित्प्रमातृत्वस्फुरणचमत्कृतिकरणं स्वात्मारमणम् ।] नित्यमित्याह   -</p>
<p>प्। १३३)</p>
<p>तदारूढप्रमितेस्तत्क्ष्याज्जिव-<br>
सङ्क्षयः ॥ ४१ ॥</p>
<p>तदिति पूर्वनिर्दिष्टसंवेन्त्रात्मनि तुर्यपदे आरूढा तद्विमर्शनपरा प्रमितिः<br>
संवित् यस्य योगिनस्तस्य । तदिति अभिलाषक्षयात् जीवस्य संवाह्यात्मनः<br>
पुर्यष्टकप्रमातृभावस्य क्षयः प्रशमः चित्प्रमातृतयैव स्फुरति<br>
इत्यर्थः । यदुक्तं तत्रैव</p>
<p>यथा स्वप्नानुभूतार्थान्प्रबुद्धो [यथा स्वापावस्थायां हृदि<br>
अत्यन्ताल्पप्रदेशे अनुभूयमानान्यपि विचित्रोपवननदीपर्वतपुरादीनि<br>
वस्तुतोऽसन्ति तदात्वप्रकाशनानि प्रबुद्धो जनः चिदात्मनः<br>
स्वातन्त्र्यविलसितमभिमन्यते एवं जागरायां स्वातन्त्र्यविजृम्भितं<br>
चिदनतिरिक्ततया अनवभासनात् चिदभिन्नं शिवमयमेव विश्वं<br>
भावनापरिनिष्पत्त्या पर्यालोचयतो योगिनः संसारदृष्टिविलोपः । संवित् किल<br>
विश्ववैचित्र्यावभासनेच्छया ग्राहकतामाश्रित्य ग्राह्यरूपेण स्फुरति इति<br>
संवित्स्फुरणस्यैव विपरीतभावनया संसारदृष्टिः अवैपरीत्येन<br>
भावनातिशयात् तद्विनष्टौ पुनः स्वात्मैश्वर्यचमत्कार इत्यर्थः ।] नैव<br>
पश्यति ।<br>
तथा भावनया योगी संसारं नैव पश्यति ॥</p>
<p>इति । तथा</p>
<p>निरस्य सदसद्वृत्तिः संश्रित्य पदमान्तरम् ।<br>
विहाय कल्पनाजालमद्वैतेन परापरम् ॥</p>
<p>प्। १३४)</p>
<p>यः स्वात्मनिरतो नित्यं कालग्रासैकतत्परः ।<br>
कैवल्यपदभाग्योगी स निर्वाणपदं लभेत्<br>
[नीलसुखाद्यात्मसदसद्वृत्तिनाम् अविकल्पपरामर्शेन<br>
परापरकलनानां च प्रसरनिरसनपुरःसरं पूर्णाहन्तापदमवष्टभ्य<br>
स्वात्मनिभालनप्रकर्षात् कलनात्मनो जीवामि इति कलामारभ्य<br>
क्षित्यन्तमास्थितस्य स्थूलस्य कालस्य नैबिड्येन ग्रसनप्रवणत्वात्<br>
निर्वाणपदलब्धिः इत्यर्थः ।] ॥</p>
<p>इति । कैवल्यपदभागिति इन्द्रियतन्मात्राभिरसंवाह्यः ॥ ४१ ॥</p>
<p>नत्वेवं जीवसङ्क्षये सति अस्य देहपातः प्राप्तः न च असौ सुप्रबुद्धस्यापि<br>
देहिनः सद्य एव दृश्यते तत्कथमयं तदारूढप्रमितिः [देहसद्भावे<br>
तुर्यपदारूढिविरोधादित्यर्थः ।] ? इत्याशङ्क्याह -</p>
<p>भूतकञ्चुकी तदा विमुक्तो भूयः<br>
पतिसमः परः ॥ ४२ ॥</p>
<p>तदेति अभिलाषक्षयात् जीवसङ्क्षये पुर्यष्टकप्रमातृताभिमानविगलने सति<br>
अयं भूतकञ्चुकी शरीरारम्भीणि भूतानि कञ्चुकमिव व्यतिरिक्तं<br>
प्रावरणमिव न तु अहन्तापदस्प-</p>
<p>प्। १३५)</p>
<p>र्शीनि [कल्पितपुर्यष्टकादिशरीरे पशुजनवत्<br>
परिमिताहम्भावविगलनादित्यर्थः ।] यस्य तथाभूतः सन् विमुक्तो<br>
निर्वाणभाक् यतो भूयो बाहुल्येन पतिसमः<br>
चिद्घनपारमेश्वरस्वरूपाविष्टः तत एव परः पूर्णः शरीरवृत्तिर्व्रतम्<br>
(३-२६) इत्युक्तसूत्रार्थनीत्या दलकल्पे [दलः जीर्णनिर्मोकः ।<br>
इदं तात्पर्यम् यथा मुक्तायां त्वचि सर्पस्य अहन्ताभिमानाग्रहणम् एवं<br>
शिवज्ञानाभ्यसनेन पृथक्तया परामृष्टे देहादौ<br>
प्रमातृताभिमानाभावः । यद्वा दलः खड्गपिधानम् यथा<br>
खड्गाद्व्यतिरिक्तः तथा व्यतिरिक्ते देहे तत्प्रमातृभावेन नायं स्पृश्यते ।<br>
] देहादौ स्थितोऽपि न तत्प्रमातृतासंस्कारेणापि स्पृष्टः । तदुक्तं<br>
श्रीकुलरत्नमालायां</p>
<p>यदा गुरुवरः सम्यक् कथयेत्तन्न संशयः ।<br>
मुक्तस्तेनैव कालेन यन्त्रस्तिष्ठति केवलम् ॥</p>
<p>किं पुनश्चैकतानस्तु [एकतानोऽनन्यवृत्तिरित्यर्थः ।] परे ब्रह्मणि<br>
यः सुधीः ।<br>
क्षणमात्रस्थितो योगी स मुक्तो मोचयेत्प्रजाः ॥</p>
<p>इति । श्रीमृत्युजित्यपि</p>
<p>निमेषोन्मेषमात्रं तु तत्त्वं यद्युपलभ्यते ।<br>
तदैव किल मुक्तोऽसौ न पुनर्जन्म चाप्नुयात् ॥</p>
<p>इति । कुलसारेऽपि</p>
<p>प्। १३६)</p>
<p>अहो तत्त्वस्य माहात्म्यं ज्ञातमात्रस्य सुन्दरि ।<br>
श्रोत्रान्तरं तु सम्प्राप्ते तत्क्षणादेव मुच्यते ॥</p>
<p>इति ॥ ४२ ॥</p>
<p>ननु भूतकञ्चुकित्वमपि अस्य कस्मात् तदैव न निवर्तते ! इत्याह -</p>
<p>नैसर्गिकः प्राणसम्बन्धः ॥ ४३ ॥</p>
<p>निसर्गात् स्वातन्त्र्यात्मनः स्वभावात् आयातो नैसर्गिकः प्राणसम्बन्धः संवित्<br>
किल भगवती विश्ववैचित्र्यम् अवबिभासयिषुः सङ्कोचावभासपूर्वकं<br>
सङ्कुचदशेषविश्वस्फुरत्तात्मकप्राणनारूपग्राहकभूमिकां श्रित्वा<br>
ग्राह्यरूपजगदाभासात्मना स्फुरतीति नैसर्गिकः स्वातन्त्र्यात्<br>
प्रथममुद्भासितोऽस्याः प्राणसम्बन्धः [नैसर्गिकप्राणसम्बन्धात्<br>
तदवस्थित्यवधिः कञ्चुकावस्थितिः तयोः साहचर्यं<br>
मितप्रमातृनिष्पादितकार्मपाशाधीनम् । अतश्च<br>
प्राक्तनसञ्चितमिश्रकर्मोत्पन्नं भोगायतनं<br>
प्रारब्धोपनतभोग्यभोगादेव क्षीयते नान्यथा तस्मात् तत्त्वविदो वपुषः<br>
चक्रभ्रमिवत् अवस्थानमारब्धभोगातिवाहनप्रयोजनम् इत्यर्थः ।] । तथा<br>
च श्रीवाजसनेयायाम्</p>
<p>या सा शक्तिः परा सूक्ष्मा व्यापिनी निर्मला शिवा ।<br>
शक्तिचक्रस्य जननी परानन्दामृतात्मिका ॥</p>
<p>प्। १३७)</p>
<p>महाघोरेश्वरी चण्डा सृष्टिसंहारकारिका ।<br>
त्रिवहं त्रिविधं त्रिस्थं बलात्कालं प्रकर्षति [प्राणपरिणता जीवनरूपा<br>
परा शक्तिः घोरातिघोरादिशक्तिचक्रजननात् तदीशित्री स्वरूपगोपनोन्मुखत्वात्<br>
चण्डरूपा तस्या एव त्रुट्यादिशक्तिकालपरिमितिपर्यन्तं कालकर्षणात्<br>
तत्सृष्टिसंहर्तृत्वम् । त्रिवहमिति त्रिषु इडापिङ्गलासुषुम्नामार्गेषु वहति इति<br>
त्रिविधं सोमसूर्याग्निरूपम् त्रिस्थम् अतीतादिषु स्थितम् ।] ॥</p>
<p>इति संविद एव भगवत्याः प्राणक्रमेण<br>
नाडित्रयवाहिसोमसूर्यवह्न्यात्मावस्थितातीतानागतवर्तमानरूपबाह्यकालोल्ला<br>
सनविलापनकारित्वमुक्तम् [उल्लासनं बहिःसृष्टिः विलापनम् अन्तः<br>
संहरणम् ।] । तदुक्तं स्वच्छन्देऽपि</p>
<p>प्राणः [हकारस्तु स्मृतः प्राण इति<br>
योऽशेषवाच्यवाचकाविभागविमर्शमयो हलाकृतिः प्राण उक्तः स एव<br>
स्वातन्त्र्यावभासितसङ्कोचपुरःसरमवरोहणक्रमेण प्रकृतं रूपं यस्य<br>
प्राणनरूपसामान्यप्राणस्य स विसर्गापूरणं प्रति सर्वैरेव सुषिरभागैः<br>
बहिः तत्तद्भावावभाससृष्टिरूपविसर्गार्थं तदवभासपुरःसरं<br>
प्रवेशयुक्त्या तदाहरणेन अन्तः आपूरणार्थं प्रकर्षेण अननात् ध्वननात्<br>
अर्थजिघृक्षाग्रहणविश्रान्तिदशोचितात् विमर्शात् प्राण इत्यर्थः । एतदेव<br>
स्फुटयति नित्यमिति । सर्वदेहगतोऽपि अयं प्राणिनामुरसि<br>
स्फुटमुपलभ्यमानत्वेन अवस्थितो नित्यमापूरयन् अर्थात् प्राणिनोऽर्थान् च<br>
प्रवेशनिर्गमाभ्यां विमर्शमयं जीवनं कुरुते इत्युत्तरेण सम्बन्धः ।<br>
] प्राणमयः प्राणो विसर्गापूरणं प्रति ।<br>
नित्यमापूरयत्येष प्राणिनामुरसि स्थितः ॥</p>
<p>इति । प्राणस्य</p>
<p>प्। १३८)</p>
<p>हकारस्तु [योऽयं हल् आकृतिः यस्य स अनच्कोऽनाहतध्वन्यात्मा</p>
<p>स्वयमुच्चरते देवि प्राणिनामुरसि स्थितः ।</p>
<p>इति नीत्या स्वप्रवृत्तः</p>
<p>नादाख्यं यत्परं बीजम् …</p>
<p>इति तन्त्रान्तरोक्तस्थित्या सर्वस्य स्वतः स्फुरन् स एष प्राणः प्राणनापरपर्यायो<br>
जीवः स्मृतो गुरुपारम्पर्येण अविच्छेदेन अधीतः ।</p>
<p>अथ च धूलिभेदानुसारेण हलाकृतिः अशेषं विश्वं गर्भीकृत्य<br>
कुण्डलिन्याकारः प्रसुप्तभुजगरूपः स्वप्रवृत्तः स्वयमेव<br>
नादामर्शरूपतां निमज्ज्य प्राणात्मकं रूपमाविश्य स्थितः यतः<br>
पारमेशी बोधाख्या शक्तिः विश्वं गर्भीकृत्य परा कुण्डलिका सती<br>
विमर्शरूपतया नादात्मवर्णकुण्डलिकात्मतया भाति इत्याम्नायः । एवं च<br>
व्याख्यातरूपः प्राण एव हंसः ऊर्ध्वमधश्च स्वरसेन वहन्<br>
हानसमादानधर्मकहकारसकारविमर्शरूपतया स्फुरणात् ।] स्मृतः<br>
प्राणः सुप्रवृत्तो हलाकृतिः ।</p>
<p>इत्युक्तनीत्या श्रीस्वच्छन्दभट्टारकरूपप्राणमयत्वात् विसर्गापूरतया<br>
सृष्टिसंहारकारित्वमभिहितम् इति युक्तमुक्तम् नैसर्गिकः प्राणसम्बन्धः<br>
इति । अत एव श्रीभट्टकल्लटेन प्राणाख्यनिमित्तदार्ढ्यम्</p>
<p>प्राक् संवित् प्राणे परिणता ।</p>
<p>इति तत्त्वार्थचिन्तामणावुक्तम् ॥ ४३ ॥</p>
<p>अतश्च स्थितेऽपि नैसर्गिके प्राणसम्बन्धे यस्तदारूढ [तदारूढ इति<br>
प्राणनारूपग्राहकभूमिकामाश्रित इत्यर्थः ।] आन्तरीं कलां<br>
विमृशन्नास्ते स लोकोत्तर एव इत्याह -</p>
<p>प्। १३९)</p>
<p>नासिकान्तर्मध्यसंयमात् किमत्र<br>
सव्यापसव्यसौषुम्नेषु ॥ ४४ ॥</p>
<p>सर्वनाडीचक्रप्रधानरूपेषु सव्यापसव्यसौषुम्नेषु<br>
दक्षिणवाममध्यनाडीपदेषु या नासिका नसते कौटिल्येन वहति इति कृत्वा<br>
कुटिलवाहिनी प्राणशक्तिः तस्याः अन्तरिति आन्तरी संवित् तस्याः अपि मध्यं<br>
सर्वान्तरतमतया प्रधानम् ।</p>
<p>तस्य देवातिदेवस्य परबोधस्वरूपिणः ।<br>
विमर्शः परमा शक्तिः सर्वज्ञा ज्ञानशालिनी ॥</p>
<p>इति श्रीकालिकाक्रमोक्तनीत्या यत् विमर्शमयं रूपं तत्संयमात्<br>
अन्तर्निभालनप्रकर्षात् [भूयोभूयः अन्तर्मुखस्वरूपे दार्ढ्येन<br>
अवहितत्वात् चित्तधारणं निभालनम् भल धारणे इति धात्वर्थात् ।] किमत्र<br>
उच्यते अयं हि सर्वदशासु देदीप्यमानो निर्व्युत्थानः परः समाधिः ।<br>
तदुक्तं श्रीविज्ञानभैरवे</p>
<p>ग्राह्यग्राहकसंवित्तिः सामान्या सर्वदेहिनाम् ।<br>
योगिनां तु विशेषोऽयं सम्बन्धे सावधानता<br>
[प्राणापानगत्यात्मग्राह्यग्राहकविज्ञानं सर्वप्रमातृसाधारणम्<br>
योगिनां तु तत्सञ्चारे परप्रमात्रावेशावहितत्वम् ।] ॥</p>
<p>इति ॥ ४४ ॥</p>
<p>प्। १४०)</p>
<p>एवमीदृशस्य योगफलं दर्शयन् प्रकरणमुपसंहरति -</p>
<p>भूयः [भूयःशब्दस्य बाहुल्यपुनस्त्वरूपद्वैयर्थ्यम् ।]<br>
स्यात्प्रतिमीलनम् ॥ ४५ ॥</p>
<p>चैतन्यात्मनः स्वरूपात् उदितस्य अस्य विश्वस्य भूयः पुनः<br>
विगलितभेदसंस्कारात्मना बाहुल्येन च प्रतिमीलनम् चैतन्याभिमुख्येन<br>
निमीलनं पुनरपि चैतन्यात्मस्वस्वरूपोन्मीलनरूपं परयोगाभिनिविष्टस्य<br>
योगिनो भवति । तदुक्तं श्रीस्वच्छन्दे</p>
<p>उन्मनापरतो [समनाशक्तेः परतो य आत्मन उन्मनाशक्तियोगः स<br>
तादात्म्यरूपः तत्र औन्मनसे परमशिवधाम्नि निर्विकल्पविमर्शोऽपि नास्ति<br>
वेद्यत्वाभावात् । वेद्यताया समनावधेः पाशजालमयतया सविकल्परूपत्वात् ।<br>
] देवि तत्रात्मानं नियोजयेत् ।<br>
तस्मिन्युक्तस्ततो ह्यात्मा तन्मयश्च प्रजायते ॥</p>
<p>इति । तथा च</p>
<p>उद्बोधितो यथा वह्निर्निर्मलोऽतीव भास्वरः ।<br>
न भूयः प्रविशेत्काष्ठे तथात्माध्वन [षडध्वात्मनः<br>
पाशजालादित्यर्थः ।] उद्धृतः ॥</p>
<p>मलकर्मकलाद्यैस्तु निर्मलो विगतक्लमः ।<br>
तत्रस्थोऽपि न बाध्येत यतोऽतीव सुनिर्मलः ॥</p>
<p>प्। १४१)</p>
<p>इति । भूयः स्यादित्यभिदधतोऽयमाशयः यत् शिवत्वमस्य योगिनो न अपूर्वम्<br>
अपि तु स्वभाव एव केवलं मायाशक्त्युत्थापितस्वविकल्पदौरात्म्यात्<br>
भासमानमपि तत् नायं प्रत्यवम्रष्टुं क्षमः इत्यस्य<br>
उक्तोपायप्रदर्शनक्रमेण तदेव अभिव्यज्यते इति शिवम् ॥ ४५ ॥</p>
<p>सेयमागमसंवादस्पन्दसङ्गैसुन्दरा ।<br>
वृत्तिः शैवरहस्यार्थे शिवसूत्रेषु दर्शिता ॥ १ ॥</p>
<p>शिवरहस्यनिदर्शनसंस्रवन् -</p>
<p>नवनवामृतसाररसोल्बणाम् ।<br>
सुकृतिनो रसयन्तु भवच्छिदे<br>
स्फुटमिमां शिवसूत्रविमर्शिनीम् ॥ २ ॥</p>
<p>इयमरोचकिनां रुचिवर्धिनी<br>
परिणतिं तनुते परमां मतेः ।<br>
रसनमात्रत एव सुधौघवत्-<br>
मृतिजराजननादिभयापहृत् ॥ ३ ॥</p>
<p>देहप्राणसुखादिभिः परिमिताहन्तास्पदैः संवृत-<br>
श्चैतन्यं चिनुते निजं न सुमहन्माहेश्वरं स्वं जनः ।<br>
मध्ये बोधसुधाब्धि विश्वमभितस्तत्फेनपिण्डोपमं<br>
यः पश्येदुपदेशतस्तु कथितः साक्षात्स एकः शिवः ॥ ४ ॥</p>
<p>प्। १४२)</p>
<p>तरत तरसा संसाराब्धिं विधत्त परे पदे<br>
पदमविचलं नित्यालोकप्रमोदसुनिर्भरे ।<br>
विमृशत शिवप्रोक्तं सूत्रं रहस्यसमुज्ज्वलं<br>
प्रसभविलसत्सद्युक्त्यान्तः समुत्प्लवदायि तत् ॥ ५ ॥</p>
<p>इति श्रीमन्महामाहेश्वराचार्यवर्याभिनवगुप्तपादपद्मोपजीवि##-<br>
नाम तृतीय उन्मेषः ॥ ३ ॥</p>
<p>समाप्ता चेयं शिवसूत्रविमर्शिनी ॥</p>
<p>कृतिः श्रीक्षेमराजस्य क्षेमायास्तु विमर्शिनाम् ।<br>
शिवस्वात्मैक्यबोधार्था शिवसूत्रविमर्शिनी ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/hinduism/branches/shaivaH/shiva-sUtrANi/kShemarAja-vimarshinI/">क्षेमराज-विमर्शिनी </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: क्षेमराज-विमर्शिनी</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  

  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2021 Oct 11 08:27:36 UTC. (<a href="http://google.com/search?q=08%3a27%3a36%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
